Атам екеуміз орманды  тау жотасындамыз. Жаздың күні күйдіріп тұрса да, бұл маңай көлеңке, салқын. Жер бетін бүркеген,  өткен жылы түскен ағаш жапырақтарының қалың қабаттары аяқ басқан сайын былқылдайды. Анда-мұнда кірпілер сияқтанып,  шамшат жаңғағының жиырылған қабықтары шашылып жатыр. Әдетте ол қабықтардың іші бос болады, ілуде біреуінен ғана жаңғақтар  ұшырасып қалады. Төңіректе, қайда көз салсаң да шамшаттардың мығым күміс діңдері, сирек өскен жуан  талшындар.
Сыңсыған қалың ағаштардың арасындағы саңылаулардан алыста, сонау  түкпірде шалқыған теңіз көрінеді, дәлірегі, теңіздің бір бөлігіғана көрінеді, өйткені қалғанын орман көлегейлеп – Колхида жазығы көгілдірлене бұлдырайды.
Атам құлама бөктерде тұрып, кішкене қол балтасымен – әлде шарбақ, әлде жаңадан  жүзім себеттерін жасау үшін –  балауса жаңғақ ағаштарын шабуда.  Ара-тұра ол шабылған жас діңдерді жоғарыға лақтырады, ал мен оларды соқпақ жолға сүйретіп апарып, төбе қылып үйемін.
Орман іші құстардыңтолассыз сайрауына бөгіп тұр. Олардың дауысы тек бастапқыда ән салғандай  болып көрінгенімен, бірте-бірте  құстардың бір-бірімен тілдесуі, бір-бірін іздеуі, шақыруы, керісуі,  өзара күлісуі, әйтпесе тіпті жай ғана күбірлесуі екенін түсінесің.
Кейде  теңіз жақтанкездейсоқжел екпіндей соғады, мұндай шақта жердегі тұтас көлеңкелер бөлшектеніп, ыдырап,арасынан күн дақтары ағараңдайжүгіріп өтеді, ал құстардың сайрауы, жел екпіні ағаштан сілкіп түсірген жаңбыр тамшыларындай күшейе түседі.
Бірақ осының бәрі менің ішімді пыстырады, қызық емес. Мен атамды күтіп тұрмын. Қолымда оның  қолдан жасалған асатаяғы. Ол өзі,  менің атам, біртүрлі ғажап адам. Оған деген үйірсектігім ауық-ауық тұтана қалғанымен,  сол арада тез басылады. Оның ұзақ өмірінің құпия іздері,  үміттенгенімдей, абректің әскери сүрлеуіне әкеле беріп,күтпеген жерден дәл сол тұста мүңкіген ешкі қашасына немесе егіндік далаға қарай кілт  бұрылып кетеді.Бірақ,  атамның айналасындағыларды өзін құрметтеуге мәжбүрлейтін, мысы басып тұратын бір қасиеті бар, әрі осы мәжбүрлі құрметтеу олардың өздері қалағандай өмір сүрулеріне бөгет жасайды, сондықтан олар осы үшін оны жиі сөгеді.
Мұның бәрін мен көріп жүрмін, балалық түйсігіммен сезінсем де, ұғындыра да, түсіне де алмаймын. 
Қазір біз ормандамыз. Ол жаңғақ шыбықтарын шауып, мен қарап тұрмын. Шабу қолайсыз, себебі атамқұлама беткейде, ал қарабүлдіргеннің  ұйысқан сабақтары шырмаған  орман жаңғағының бұталары төменде, оларға таяп бару қиын. Кейде  қол балтаны жеткізу үшін, қаншама қарабүлдірген сабақтарының сым кедергілерін шабу керек. Ол соларды да шабады. 
Әр жолы, ол жаңа кедергілерді қолға алуға кіріскен кезде, онысының іске аспауын қалап тұрамын.  Бұның себебі, зерігетінімде, сондықтан атамның қолынан бұл іс келмей қалғанда не істейтінін көрсем деймін. Бірақ тек бұл ғана емес. Мен айналадағы адамдар үшін   атамның бағасын түсіретін мысалдардың жоқ екенін сезетінмін. Ондай кемшіліктері   көп болса, сірә, талай адамның оны құрметтемейтінін және олардың өздері  қалағанынша өмір сүрулеріне ешкім бөгет жасай алмайтынын да сезетінмін. Өзіме де ондай мысалды білуім пайдасын тигізер еді, өйткені атам маған да кейбір  жасағым келмегенді орындататын, сеземін, үлкендерге де, реті түссе, жинақ қобдиына мұндай олжаны қосып қою ұнар еді. Бұл менің олардың деңгейіне тырмысып, әрі құрқол емес, мысалы, атам мына бір істе ұятқа қалды деген, мақтанарлықтай дәлелді ыждағатпен уысымда ұстап,  көтерілумен бірдей.
Атам таяудағы бұталықтарды аяқтап, енді жаңаларына жетпекші, бірақ жету қиын, өйткені тау бөктері тіп-тік, үгітіліп жатыр, аяқ тірелмейді. 
Атам жан-жағына қарады. Қолынан қол  балтасын тастамай, күреңіткен бетінің терін сүртті, кенеттен бүгілді де, сол қолының алақанымен уыстай таураушанның жалғыз  бұтасына жармасты. Барлық бұтақтарын қысқаштай саусақтарымен сығымдай, тізгінді тартатындай, қолында қыса ұстады, сөйтіп енді жаңа бұталықтар жаққа еш жүрексінбей салбырай қалды. Бойы биік емес, епті, дәл қазір ол құлама жарды тәлкек етуге батылы жеткен  сымбатты жеткіншекке ұқсайды.
Бұталықтарға жетпес бұрын, оған қарабүлдіргеннің жуан жіптей сабақтарын шауып тастау керек. Мен, оған бір қолымен ұстап салбырап, екінші қолын соза, әрең жеткізіп, қарабүлдіргеннің тығыз сабағын тықылдату қаншалықты қиын екенін жан-жүйеммен сезіп тұрмын.  Қол балта қайта-қайта секіріп кете береді, әрі соққы да мәз емес. 
– Ата, шабылмады, – деймін оған жоғарыдан, қадірін түсірмей шегінуге мүмкіндік беріп. 
Атам үн-түнсіз солқылдақ сабақтарды ұра берді, содан соң, жауабын қол балтаның соққысына сәйкестендіріп:
– Шабылады... Қайда құтылады? Шабылады... – деді.   
Қол балта қайта тықылдайды. Қараймын, шынымен де оның құтылатын түрі жоқ-ау. Егер ол алда-жалда сытылып кетсе, атам оның соңынан қуып жетпеуі де мүмкін.  Бірақ  ол құтыла алмайды. Ал құтыла алмайды екен, ол оны күнімен, әйтпегенде  екі, тіпті одан көп күн  шаба береді.Көз алдыма менің осы жерге атама түстік, кешкі, таңертеңгілік ас әкеліп жүргенім, ал оның әлі тынбай шауып жатқаны елестейді, себебі ол қайда құтылады.  
Қарабүлдіргеннің сабағы да, өзінің босқа қарсыласатынын түсіне бастаған сияқты.  Әрбір соққы сайын қылар қайраны жоқ, серпілгені азайған үстіне азайып,  қол балтаның жүзі салған із тереңдеді. Қазір ол қиылып қалады. Ал атам шапқан үстіне шаба берді. Енді мен атам соңғы соққыны мөлшерлей алмай, өзі жалп ете құлап түсер немесе ең болмағанда, тас аралас топыраққа қол балтасының жүзін кірш еткізер деп дәме қылдым. Бірақ сабақ ыдырай бастады, атам өзі де жығылмай, қол балтаны да тежеп үлгерді.
Жалықтым, оның үстіне масалар жеп, қоятын емес.  Қысқа балақ шалбар кигенмін, жалаңаяқпын, сондықтан олар аяғымды түгін қалдырмай талады.  Әлсін-әлсін шаққан орнын қанын шығарып тырнап немесе аяғымды жаңғақтың бұтағымен сабалаймын. Бұтақ аяғымды күйдіріп барады. Мен онан сайын, рақат тапқандай, өршелене сабалаймын. Содан соң, мұны ұмыт қалдырып, бір-екі масаның соңынан аңдуға кірістім. Міне, біреуі қолыма қонды. Сәл қозғалақтап, ыңғайланып алып, тұмсығын шығарып, терінің саңылауына қадады. Тұмсығы алғашында дұрыс жетпей,  сәл майысып қалды, бірақ одан кейін қанға дейін жетіп, дыз еткізіп білінер-білінбес ауырта ауыз тие бастады. Міне ол енді қанымды сорып, қолымда отыр, ал мен шыдап бағудамын, ашуымды ауыздықтап, оның құрсағы біртіндеп  менің қанымнан қызғылттанып, тырсия, тырсия қызарғанына қараймын. Міне ол енді титімдей тұмсығын әрең суырып, қанаттарын жазып, тойынғандай керіле, ұшуға дайындала берді, бірақ, мен оны осы кезде –  сарт еткіздім! Қышыта ауырған орында кішкентай қанды дақ қалды. Міне, кектің тәтті шипамайы бұл! Жаудың өлігін өзі салған жараға езіп, жағып тастадым. 
Бірақ кейде, кектің шипамайын бұрынғыдан да тәтті қыламын деп, соққыны тым кешіктіріп аламын да, маса өз жайынаұшып кетеді. Ондайда ызадан бұтақты шап беріп, бар күшіммен аяғымды сартылдатамын – құрып кетіңдерші, қанішерлер!
Атам масалардан қалай қорғанғанымды байқап қалды, бір сәт оның езуінде жаратпаған жымиыстың жылт ете қалғанын сездім.   
– Қалай ауыртатынын білсең ғой, – деймін оған,  миығынан күлген ажуасына жәбірленіп, – саған ештеңе емес, шалбарың бар...
Атам жымиып қойып, шабылған діңді бұталықтан шығармақ болып тартқылауда. Ал ол майысып, қарабүлдіргеннің тікенектеріне бұтақтары матасып, көнетін емес.
– Бірде Аслан досына келеді, – деп бастады атам еш кіріспесіз, – қараса, ол төсекте жатыр екен.
«Саған не болған?» – дейді Аслан.
«Аяғыма атты, – деп жауап береді досы, – жата тұруға тура келеді...»
«Түу, сен де! – деп ашуланадыАслан. – Енді келмеспін үйіңе. Мен мұны безгек әлсіретіп тастаған ба десем, ал ол қайдағы бір оқ тигеннен жатып қалыпты».
Сөйтіп кетіп қалады. 
– Міне осындай адамдар болған, – деді атам маған ұзын жасыл шыбықты лақтыра беріп, – ал сен – маса дейсің.
Содан соң қайтадан балтасымен тықылдатуға кірісті. Енді не дерсің оған? Жарайды, жақсы, деп ойладым мен,  біздің жақта ертеректе адамдарға ажал құштырған ондай безгек жиі болыпты. Бірақ неге аяғына оқ тиген адамға,  жарасы жазылғанша төсекте жатуға болмайды? Мұны еш түсінбедім. Мүмкін, сол Аслан деген,  даңқты абрек  пе екен, сондықтан да оған басына тиген бұршақ не, оқ не – айырмасы жоқ  шығар.
– Ата, ол не, ұлы абрек болған ба? – деп сұрадым.
– Кімді айтасың? – деп атам маған дөңес мұрынды, аздап кәрлілеу жүзін бұрды.
– Асланды айтамын, басқа кім еді, – деймін мен.
– Қой ары, қайдағы абрек ол. Шаруаға мығым, жақсы қожайын болды, қайдағы бір абрек емес. 
Сөйтіп қайтадан қол балтамен тықылдатуға кірісті. Тағы да далбаса болып шықты. Атамның ойынша, абрек, яғни батыр әрі кек алушы, әлдебір қожайынсымақтан нашар болғаны ма.
– Ең болмаса, абректерді өзіңнің көргенің бар ма бір кездерде?! – деймін даурыға.
 Атаммен мен,  екеуміз өмірдің бел ортасына, оның екі жақ  шетінде тұрсақ та,  бірдей арақашықтықта екенімізді  дәл бір сезетіндей-ақ, теңдесі сияқтанып сөйлесемін...
– Олар қаншама дүниемді жеп кетсе, сенің соншама ешкің болсын, – деп жауап берді атам, ісін  тоқтатпай.
– Ешкілеріңнің не керегі бар маған! – дедім шамкестеніп. – Одан да абректерді неге жаратпайтыныңды айтшы?
– Олар неге менің сарайымды өртеп жіберді?
– Ол қандай сарай?
– Кәдімгі, темекі сарайы...
– Бәрін ретімен айтсаңшы...
– Не айтатыны бар? Алты адам жетіп келді. Үш күн оларды асырап, сақтадық. Темекі сарайында жасырынған. Төртінші түні сарайды өртеп, кетіп қалған.
– Мүмкін олар жазалаушылардан іздерін жасырған шығар, – деймін мен.
– Олардың өзі-ақ жазалаушылардан асып түседі, – деп атам жауап қайырып, бір түкірді, – солардың кесірінен бізді елден қуып жібере жаздады...
– Неге? – ол кідірмей айтса екен деп, сұрағымды жеделдете қойдым.
– Себебі Джгердахтағы жиында старшина бізді абректерді жасырып отыр, абректер ешқайда тығыла алмас үшін, бізді  елден аластату керек  деп мәлімдеді...
– Ол неге абректерді сендер тығып отыр деді?
– Себебі біз оларды шынымен де тыққанбыз, – деп жауабын жай әшейін елеусіз нәрседей қылып қайырды атам.
– Содан кейін, ата?
– Бұл жиында менің анам болған, бірақ, ол кешірек жеткендіктен старшина
оны байқамайды. Ол сол сөзді айта сала, менің анам, жиындағыларды ығыстыра, атын бастырмалата  жетіп барып: «Менің ұлымның абректерді тыққанын өзің көрдің бе? Көрдің бе сен?!» деп  оны қамшының астына алады
Үш еркек жабылып, оны әрең тоқтатады, анам жанкешті адам болатын.
– Бірақ, ата, абректерді жасырғандарыңды сен өзің айттың ғой?
– Жасырсақ жасырған шығармыз... Бәрі білетін жасырып отырғанымызды. Неге? Себебі қиян шетте өмір сүрдік. Сол себепті олар бізге келді. Ал біздің салтымызда егер адам үйіңе келіп тұрса, кіргізбей қоюға болмайды. Кіргізбейді екенсің, одан қиын болады – не сені атып өлтіреді, не малыңды айдап әкетеді. Сол себепті – абректі үйге кіргізу керек, кіргізбей қойғанша.
– Ата, – деп бөліп жібердім оны, – ал старшина сендердікіне абректердің келіп жүргенін қайдан біліп қойған?
– Бәрі білетін. Ондайды білдірмей қоя аласың ба? Бірақ білу бір басқа да, ол туралы жиында жария ету бір басқа. Бұл бізше сатқындық деп саналатын. Ал біздің уақытта сөз тасушы шалқақтап ұзақ жүре алмаған. Старшинаның старшинасы болсаң да,   сөз тасушы екенсің, ерте ме, кеш пе тіліңнен айырыласың...
– Ата, – деймін мен оның ойының барысын түсінуге тырысып, – старшина ауылдағы ең басты адам болса, ол кімге сөз тасиды?
– Өз-өзіне-ақ  сөз тасыған...
– Ата, сен бірдеңені шатастырып тұрсың, – деймін мен, – олай болмайды ғой.
– Ештеңені де шатастырмадым, – деп жауап берді атам, – егер старшина біліп, үндемесе немесе тек туыстарының ортасында ғана айтса, заң бойынша, ол ештеңе білмеген деп саналады. Ал егер старшина бұл туралы жиында жарияласа, заң бойынша ол біледі және жазалауға тиісті   деп есептеледі. Міне, сондықтан ол сөз тасушы және өзіне-өзі сөз тасыған болып шығады.
– А-а, – деймін мен, – қалай, содан соң старшина сендерден кек алмады ма?
– Керісінше, – дейді атам, – ол бізді құрметтейтін болды. Егер бұлардың әйелдері осындай тарпаңдық көрсетсе, ерлермен байланысудың қажеті шамалы деп ұйғарды ол.
Атам қайтадан қол балтасымен тықылдатуға кірісті, ал менің көңіл күйім түсіп,  аяқастынан жабырқап қалдым. Ендеше абректер, міндетті түрде, ар-абырой үшін кек қуатын намысшылдар және батыр  емес болғаны ғой, ендеше олар сарайды өртеп жіберетін, жайдан-жай адам өлтіре алатындар болып тұр ғой? Өзімнің  сүйікті қаһармандарымның арасында арамза, сұм кездесетіні, неге екені, маған ауыр тиді, қатты қамықтырды. Бұл мені барлық абректерге, біртүрлі, қырағылықпен қарауға мәжбүр ететіндей, ал ол дегенің, әрине, ақ ниетті, ізгі жортуылшыларды қорлау ғой. Мен күйінішпен абректердің сабының алдына барып, олардың ішінен атамның сарайын өртегендерді іздеймін. Олардың көбінің ниетінің тазалығына сенімдімін, дегенмен амал жоқ, намысшыл батырлардың сыртына айналдырған қалталарын тексеруге тура келеді. Сеземін, қалталарын сыртына айналдырған намысшыл ержүректілер, тіпті ниеті түзу болса да, енді айта қаларлықтай  намысшыл ержүректілер емес, оны олардың өзі де сезеді,  мені бұл жан төзе алмастай күйіндіреді.
Осыған ұқсас күйді, бірде, әкем маған «патша жаман адам болған» дегенде басымнан өткізгемін. Бұл жаңалық мені жай ұрғандай қылған. Оған дейін мен адамдардың патшасы мен аңдардың патшасы бірдей заңмен таңдап алынады деп ойлайтынмын. Ал аңдардың арасында арыстан, яғни ең күшті, ең батыл және ең бекзаты аң патшасы саналса, онда әлбетте, адамдардың қалауы одан кем түспей, ең ақылға қонымды ерекшеліктерін ескеріп, өз патшасын таңдайды деп санайтынмын.
Ал тағы бірде, мені де театрға ертіп апарған. Сонда, шегіне жеткен оқиғадан соң, адамдар неге екенін, ду қол соға бастады, ал аналар, сахнадағы өмірдегілер, енді ештеңе болмағандай, шыға келіп, тәжім етті. Олардың ішінде,  әсіресе жеккөрінішті бір адам болды, оны осыған дейін бірер минут бұрын өлтіріп тастаған, ал ол өлілердің арасынан ұялмай тіріліп келіп, онымен қоймай, ақымақ сияқты, тірілердің арасында тұрып,  бір қолымен, өзін о дүниеге аттандырғанмен қол ұстасып, ал екінші қолымен, шалбарын ақырын қаққыштауға арланбады.
Бәрі  бірге күлімсіреп, тәжім етті, ал мен өзімді алданғандай әрі зәбірленгендей сезіндім. Ал ақылы жоқ көрермендер, неге екенін олар да күлімсіреп, дәл бір оған қоса: «Бізді жақсы алдадыңдар, қалай алдағандарың бізге қатты ұнады...» деп тұрғандай, алақандарын шапалақтады.
Кенет мен ағаштардың аралығындағы саңылауда кеме пайда болғанын  байқап қалдым. Одан кейін басқалары да көрінді. Бүтін бір әскери кемелер флотилиясы. Олар  ақырын-ақырын, мұржадан қысып шығарғандай, майлы түтін қалдырып, теңіз сағымында жылжып кетіп барады. Таңғалғаннан қалшиып, шаттана олардың соңынан бақыладым. Ағаштардың арасындағы бос орынды түгел алып тұрған, аласа, ерекше ұзын біреуі әсіресе қайран қалдырды.
– Ата, қара! – деп айғай салдым есімді жиған соң,  саусағыммен кемені нұсқап.
Атам біраз уақыт назар салып, содан соң қайтадан қол балтасын алды.
– Бұл не? – деді ол. – Міне «Махмудья» үлкен еді, үлкендігі сондай, оның үстінде ат жарысын ұйымдастыруға болатын...
– Ол қандай «Махмудья»? – деп сұрадым. Бірақ атам тіл қатпады. Ол соңғы бір құшақ шыбықтарды қапсыра көтеріп алып, беткеймен жоғарылап барып, ортақ үйіндіге тастады. Содан соң, жотаның шетіне,  құлама жардан аяқтарын салбырата ыңғайлы етіп жайғасты. Ол қалтасынан беторамалын алып,  тықырлап алынған,  тікірейген қысқа ақ шашты тершіген басын сүртті де, беторамалды қайта орнына салып, бурыл кеудесіндегі түймесін ағытып,  тынши қалды. Атамның әр қимылын бағып, кәріліктен сембеген, икемді, салалы саусақты әлді алақандарынан, жұмыр бурыл басынан жанымды тыныштандыратын мейірімді сезіндім, тіпті, оның басын терден сүртіп,  енді салқындап рақаттанғанынан да етене жақындықты  сезіндім. Әйтсе де ол әлі менің сұрағыма жауап беруі керегін   біліп,  күтіп отырмын.
– Біз онымен амхаджираға жүзіп барғанбыз, – дейді ол, ойға шомып.
Мен амхаджира деген не екенін де білетінмін – бұл абхаздықтарды Түркияға еріксіз айдап әкету. Оқиға баяғы заманда болған. Мүмкін ол уақыттан бері жүз, не одан да көп жылдар өтуі.
– Ата, – деймін мен, – айтшы, сендерді қалай айдап әкетті?
– Біз өзіміз бардық, айдап әкеткен түгі  жоқ, – деп жауап берді атам.
– Қалайша айдаған жоқ, бұл туралы тіпті кітаптарда да жазылған, – деймін мен.
– Алдауын алдады, айдаған жоқ, – деп атам қырсыға жауап қайырды да,  басын көтеріп маған қарады,  – абхазды қалай айдап әкете аласың? Абхаз орманға немесе тауға сіңеді де кетеді. Айталық, кубандықтарды, міне, айдап әкете алады, өйткені олардың жері алақандағыдай,  жалаңаш... Ал біздікілерді өйтіп айдап әкете алмайсың, себебі біздікі қашанда лезде көзден ғайып болуға дайын тұрады. Алғашқы қоныс аудару кезінде мен бала едім, мені алғылары да келмеген...
Мен атамның жанына, енді оны ұзақ тыңдауға бейіл екенімді білдіріп, орнығып отырдым. Атам аяғындағы тері шүбәгін шешіп, ішіндегі ұсақ тастарды, топырақты сілкіп түсірді, содан соң жұмсақтық үшін шүбәктің ішіне салатын бір уыс, ерекше майда, барқыттай альпілік шөпті суырып шығарды.
Міне, қазір ол қолындағы шөпті қопсытып, құстың ұясындай, еппен қимылдап  шүбәктеріне қайта тықты.
– Сонымен, ата, қалай жүзіп жеттіңдер? – деймін мен, көз алдыма орасан үлкен, бірақ сал сияқты  қарабайырлау, біздің босқындарға толы «Махмудья» кемесін елестетіп. Олар неге екенін ешбір қайғысыз-қамсыз, керісінше, дамыл-дамыл ат жарысын ұйымдастырады, ал түріктер маңғаздана, саусақтарындағы таспиқтарын тартып, ат жарыстарын тамашалап отырады.
– Жақсы жүзіп жеттік, тура Стамбұлдың өзіне, – деп есіне алды атам, – жол бойы бізге ақ нан мен палау беріп асырады. Бізге бұл өте ұнады.
– Ал содан кейін ше?
– Стамбұлда кемеден түстік, бірақ бізді онда қалдырмады.  Тек бар көргеніміз, Ай-София деп аталатын мұсылман мешіті ғана.
– Сендерді неге қалдырмады?
– Себебі, деді бізге, Стамбұлда онсыз да гректер мен армяндар көп, оған қоса абхаздықтарды кіргізсек, онда түріктерге барар жер қалмайды.
– Сонда сендерді қайда апарды?
– Басқа жерге апарды. Жағаға шықтық, қарасақ – тап-тақыр, тасты жер. Ал бізге бұған дейін Түркиеде нан өсетін ағаштар бар, қантты да тұз сияқты жерден өндіреді деген еді. Ал мына жерде нан өсетін ағаш тұрмақ, жай ғана шынар да жоқ. Сөйтіп біздікілер түріктерден: «Сендер бізге ақ нан мен палауды кемемен тасисыңдар ма әлде?» – деп сұрайды.
«Ешқандай палау мен ақ нанды, – дейді түріктер, – біз сендерге әкелмейміз. Жер жыртыңдар, ешкі асыраңдар, өз күндеріңді өздерің  көріңдер...»
«Біз, не, бұл жерге жер жыртуға келіппіз бе?! – деп біздікілер ашуланады. – Өзімізде де жер жырта аламыз. Біздің жеріміз де бұдан артық, суымыз да бұлақтікі...»
«Жер жыртасыңдар, басқа лаж жоқ!» – дейді түріктер.
«Онда неге бізге Түркиеде қантты жерден тұз сияқты қазып алады, нан ағаштары бар деп айтты?» – деп біздікілер де тыныштала қоймайды.
«Жоқ, – дейді түріктер, – Түркиеде қант жерде болмайды, себебі, егер қант жердің астында болса, түріктер жерді қазып, тесіп өтер еді, ал ондайға сұлтан еш уақытта жол бермейді».
«Одан сұлтанға не жамандық бар?» – біздікілер таңғалады.
«Әрине, жамандық бар, – дейді түріктер, – егер жерді тесіп өтсе, ол егеуқұйрықтар жеген ірімшік сияқты, шұрқ тесік болып қалады, ал ондай жыртық елді басқарып отырған кімге қызық?»
«Ештеңе етпейді, – деп жауап қайтарады біздікілер, – тесікті қоршап, айналып өтуге болмай ма».
«Мәселе онда емес, – дейді түріктер, – тесікті, әрине, қоршап қоюға болады, бірақ басқа сұлтандар, тіпті орыс патшасына дейін  біздің сұлтанды, жыртық елді басқарып отыр деп  келемеждейді, ал оған бұл кемітудің зоры ғой».
«Сонда сендерде нан ағаштары өспейтін болып тұр ма?» – деп біздікілер қорытынды жасайды.
«Нан ағаштары да өспейді, – дейді түріктер, – есесіне бізде інжір ағаштары өседі».
«Сендерге не болған, түріктер, естеріңнен адасқансыңдар ма! – деп біздікілер айғайға басады. – Сендер неге қант тесіктерің, інжір ағаштарыңмен басымызды қатырасыңдар?! Абхаз қайдағы бір інжір үшін теңізді кесіп өтпек түгілі, ауладан да шықпайды, өйткені інжір әркімнің өз ауласында да өсіп тұр».
«Енді, – дейді түріктер, – егер сендер сондай асқақ  болсаңдар, өздеріңде де інжір өсіп тұрса, ендеше неге мұнда келдіңдер?»
«Бізге, – деп түсіндіреді біздікілер, – Түркиеде қантты тұз сияқты  тура жерден қазып алады, нан ағаштары өсіп тұрады деді. Сөйтіп біз – ағаштары  нан беретін болса, қантты әркім өзі қазып ала алса, – аш қалмаймыз деп шештік. Тіпті, расын айтқанда, мұсылмандықты да сол үшін қабылдадық. Патшадан  христиандықты қабылдауға ұсыныс түскен, біз бастарттық. Байқаңдар, түріктер, біз әлі де патшаға бет бұрып кетуіміз мүмкін», – деп біздікілер қорқыта бастайды.
«Ендеше сендер  неге ертеректе бұрылмадыңдар?» – деп түріктер таңғалады.
«Патшаның Сібірі тым алыста орналасқан және тым суық, сол үшін, – дейді біздікілер, – ал біз, абхаздықтар жылыны ұнатамыз, суық  ұнамайды».
«Сендердің  Сібірдің алыста орналасқанында нелерің бар?» – деп түріктер таңғалады.
«Олай болатыны, – дейді біздікілер, – біздің ғұрпымызда – рухы түспесін деп, сотталған туыстарына барып тұрады, оларға сәлемдеме беріп жібереді. Ал Сібірге мықты атпен бір айда жетпейсің. Сондықтан сәлемдемені қанша апара жатсаң да, жол-жөнекей бәрін өзің жеп тауысасың. Біз өзіміздің кеңсе хатшымыз арқылы өтініш те жаздық, абхаздықтарға Сібірді Абхазияда жасасын деп. Біз тіпті, өзімізге, шығып кетер жолы жоқ, жақсы қазаншұңқырды да  таңдап алдық. Күзетшілерге де ыңғайлы, қамаудағылар  –  қашып құтылмайды. Бізге де жақсы – атпен келе салып, қақтаған ет пе, ірімшік пе, күлше наның ба, төмен домалата бер».
«Ал, иә, патша не жауап айтты?» – деп түріктер таң-тамаша.
«Бар мәселе сонда, жауап қайтармағанында, – дейді біздікілер, – әлде хатшыға, арызы үшін, аз төленді, әлде патша Сібірді қозғағысы келмеді...»
Осы арада түріктер өзара кеңеседі, одан соң олардың бірі:
«Шындарыңды айтыңдаршы, орыстар қар жейді деген рас па?» – деп сұрайды.
«Ішіп алғанда болуы мүмкін, – деп біздікілер шын жауап береді, – ал былайда – жоқ».
«Ал енді, қоныстаныңдар, ешкі өсіріңдер және  бұдан былай бізді бос әңгімемен бөгемеңдер», – деп шешімдерін айтады түріктер.
Дегенмен біздікілер: «Егер сендер бізді осы жерге қоныстандырсаңдар, – біз мұсылмандықты тастаймыз, бізге оның қажеті жоқ...» – деп саудаласады.
«Тастасаңдар – тастаңдар, – деп ренжиді түріктер, – сендерсіз де амалдармыз».
«Онда кемеде неге бізді палау мен ақ нан беріп асырадыңдар? – деп біздікілер қазбалайды. – Бізге ондай ас қатты ұнады...»
«Ол саясат болатын», – деп жауап береді түріктер.
«Болса, енді қайда жоғалды? – деп біздікілер таңырқайды. – Тағы да тұра тұрсын».
«Енді ол жоқ, – деп жауап қайтарады түріктер. – Сендер келіп жеткен екенсіңдер, саясат та бітті...»
Бірақ біздікілер саясат бітіп қалды дегенге сенбейді, олар оны түріктің кеңсе хатшылары өздері үшін тығып қойды деп санайды.
«Олай болса, біз сұлтанға арызданамыз», – деп қорқытады біздікілер.
«Оларың қалай! – деп айқайлайды түріктер. – Түркиеде арыздануға болмайды, Түркиеде бұл үшін жаныңды алады».
«Ендеше, – дейді біздікілер, – ұрлық жасаймыз, бізге басқа ештеңе қалмады...»
«Не болған сендерге! – деп түріктер тіпті шошиды. – Түркиеде ұрлауға да болмайды».
«Ал, онда, Түркиеде ештеңе істеуге болмаса, – деп жауап береді біздікілер, – бізді кері қайтарыңдар, тек жолда палау мен ақ нан беріп асырасын, інжір туралы ауыздарыңа алып айтушы болмаңдар, өйткені біз оны бәрібір теңізге лақтырып тастаймыз».
Бірақ түріктер бізді кері қайтармады, ал біздікілер жолды таба алмады, себебі, теңіз із қалдырмайды. Содан соң біздікілердің көңілі жабырқап, Түркиенің барлық жеріне қоныстана бастайды, кейбірі одан әріге – Арабстанға кетті, ал көпшілігі түрік полициясында қызмет етуге барады.
Және де мықты қызмет етеді, өйткені біздікілердің, полиция арқылы болса да, түріктердің үстінен қарау көңілдерін көншітті. Ал мен бір жылдан кейін, өз жерімді аңсағаным сондай,  бір қарақшының желкенді шағын кемесіне жалдандым, ол мені Батумға алып келді, ал ол жерден мен жаяулатып өз ауылыма жеттім.
Атам үнсіз қалды, содан соң сонау алыстарға, әлдеқайда көз тігіп, әлдебір әуенді ыңылдай бастады, ал менің көз алдымнан  атамның әңгімесінің ғажайып елестері өтіп жатты...
– Міне солай, – дейді атам, қолына шүбәкті алып, аяғына кимес бұрын уқалап, – алдауын алдады, ал күшпен біздің ауылдан айдап әкетпеген...
Мен атамның  кесек табандарына, аяқтарының біртүрлі ерекше, анық білінетін бітіміне  қараймын. Әр аяғындағы үлкен бақайынан кейінгісі үлкенінен ірі және оның үстіне шығып тұрған сияқты. Ондай аяқтың басы қалалықтарда болмайды, неге екенін тек ауыл адамдарында кездеседі. Көп кейін, дәл осындай – апостолдар мен пайғамбарлардың шаруаның аяғындай аяқтарын, библиялық оқиғадағы көне суреттерден байқағаным бар.
Шүбәктерін киіп, атам жеңіл көтерілді де, шыбықтарды екі үйіндіге бөлді – біреуі кішкентай, менікі және  шөмеледейі өзіне.
– Ата, мен көбірек апара аламын, – деймін мен, – тағы сал...
– Жетеді, – деп атам күңк етті де, жаңғақ шыбығының солқылдақ басын сындырып алып,  әлді саусақтарымен жіп ескендей шиыршықтады. Қолында керегінше жұмсартып алып, ол  оны өзінің шыбықтарының астынан өткізіп, түйіншектеп, байланған буданы түгел аяғымен жерге жаншып, босаңқы түйіншекті  қайта тартып, айқыш-ұйқыш қылып,  шығып кетпес үшін ұштарын шыбықтардың ең қалың жеріне кіргізді.
Ол әзірге мұнымен айналысып жатқанда, мен желкеме атамның аса таяғын көлденеңінен қойып,  оның үстіне қолдарымды асып алып, күтіп тұрдым.
Өзіңе өзің асылып алған сияқты болып шығады. Өте ыңғайлы.
– Бірде, – дейді атам, бумамен әлектеніп, пысылдап, – Кодор жолының құрылысы жүріп жатқанда, орыс инженерге жергілікті тұрғындар жалдануға келеді. Инженер оларды тыңдап, көзімен шола қарап алып: «Мынадан басқасының бәрін аламын...» – дейді.
Атам басын изеп, қабылданбаған жұмыскерді көрсеткендей ишара жасады
– Ата, ол оны неге алмады? – деп сұрадым.
– Себебі ол сен сияқты болып тұрған, – атам көзімен таяқты көрсетті.
– Бұлай тұруға болмай ма екен? – деп сұрап, сақтықпен, желкемдегі таяқты алып тастадым.
– Болады, – деп жауап берді атам, басын көтермей, – тек кім солай тұрса, сол жалқау, ал оған жалқауларды жалдап не керегі бар?
– Қойшы, бұл қайдан белгілі екен? – деп екілендім мен. – Ал, міне, таяғымды желкемнен алып тастадым, мен енді жалқау емеспін бе?
– Е-е, – деп созды дауысын атам, – бұл енді есептелмейді, бірақ сен таяқты желкеңе көлденең қойып,  оған қоса қолдарыңды да оған асып алған екенсің, яғни онда жалқау болғаның. Осындай жорамал бар.
Ал не дейсің оған? Ең бастысы, мен өзім де, оныкі жөн болуы мүмкін екенін сеземін, себебі мен таяқты солай ұстағанда, менің ештеңе істеуге зауқым соқпады. Тіпті, жай әншейін, ештеңе істемеуге зауқым соқпады емес, ештеңе істемеуден рақаттандым. Мүмкін, деп ойладым, нағыз жалқаулар – көңіл сүйсінтер әлденемен айналысқандай-ақ, рақаттана ештеңе істемейтіндер шығар. Әйтсе де, әлдеқалай жағдай үшін, атамның асатаяғын, ол машақаттанып  жатқан өзімнің бумамның тұсына жерге  шаншыдым.
Енді жып-жинақы байланған, ұзын жасыл құйыршықтары бар,  жаңғақ шыбықтарының екі бумасы дайын.
– Кеттік, – деп қапелімде үн қатқан атам, жотаның арғы бетіндегі таураушанның бұталығына ене берді.
– Қайда? – деп сұрай сала, жалғыз қалмау үшін, оның соңынан жүгіре жөнелдім. Мен енді ғана таураушанның нуында әрең байқалатын соқпақ барын аңғардым.
Ол қазаншұңқырға көлбей құлдилап, жотаны жағалай өтеді.
Солтүстік бет екені бірден сезіледі. Шуақсыз. Таураушанның бұталары мұнда әсіресе жып-жылтыр, етті. Бұталардың гүлдері  ірі, жасанды гүлдер сияқты. Ауада о заманғы шіріктің иісі шығады, аяғың толарсақтан борпылдақ, салқын топыраққа батып кетеді.
Ара-тұра аяқ астынан, күңгірт, қошқыл  жасыл желектің арасынан көзге сүйкімді, ашық жасыл қаражидек бұталары ұшырасады. Биік, жеңіл бұталары қап-қара моншақтай мөлдір жидектерге малынған.  Міне қандай, атамның мені ертіп әкелген жері!
Атам жақындау бір бұтаны иіп, жемістерін алақанына сілкіп алып, аузына құя салды. Мен де қалыспауға тырыстым. Ұзын, жеңіл сабақтары тиіп кетсең, бадана көз жидектерімен жалтылдап, жұмсақ иіледі. Олардың дәмі тіл үйіретіні соншалық, мен ашкөздене бастадым.  Маған, жалғыз өзіме осынша мол  байлық жетпей қалатындай көрінді, оның үстіне, мына жақтан атам, сәби бала сияқтанып, жидектерді асап әкетіп  барады. Бір бұтаны жұлып бітірмей, келесісін көзімен іздеп, іле-шала –  шап беріп! – жидек толы бұтаға жармасады.
Әйтсе де, ақырында мен бұдан арыға шамам жетпесін сездім, аузымның қуырылып қалғаны сондай, ашсам бітті,  ауа тістерімді сырқыратты.  Атам да, мөлшері,  тойған тәрізді.
– Көрдің бе, – деп, шүбәгінің ұшымен мен жаққа тезекті итеріп, – бұл жерге аю келіп тұратын сияқты... Міне бұталар да сыныпты.
Мен оның қолына қарап, шынымен де кей тұста қаражидек бұталарының сындырылғанын көрдім. Жан-жағыма көз тіктім. Бұл орыннан демде күмәндәніп, ұнамай қалды. Мұнда тым қаракөлеңке, аяқтарың тұтқыр, дым топыраққа батып, бірдеңе бола қалса, жөндеп  қаша да алмайсың.
Әне, таураушанның бұталарының арасында, талшынның артында, әлдене қимылдай бастады.
– Ата, – деймін мен, үнсіз қалмау үшін, – ал ол бізге тиіспей ме?
– Жоқ, – деп атам жауап қайтарып, қаражидектің бұтақтарын сындыра бастады, – ол өзі келіп тиіспейді, тек қорыққанда болмаса.
– Ол несіне бізден қорқады, – деймін мен, әлдене жағдай бола қалса деп, анық және қатты сөйлеп, – бізде тіпті қару да жоқ. Бізден несіне қорқады?
– Әрине, – дейді атам, қаражидек бұталарын сындыруды жалғастырып.
Дегенмен біртүрлі жайсыз, қорқынышты болып кетті. Тезірек үйге қайтсақ екен. Бірақ қазір ол туралы тікесінен айту ұят.
– Жетеді, – деймін мен атама, әлгіндегідей дауысымды анық және қатты шығарып, – тойдық қой, оған да қалдыру керек.
– Қазір, – дейді атам, – үйдегілерге де ала барайын.
Ол бұталарға жармаса, әлі мұрты бұзылмай қаражидегі тұнып тұрған, қия қабаққа тез-ақ өрмелеп шықты. Мен де үйдегілерге апаруға қаражидек бұтақтарын сындырып ала бастадым, бірақ, олар туралы атамның бірінші болып есіне алғанына, неге екенін, ішімнен қылт етіп қызғанып қалдым. Бәлкім, менің ойыма бұл мүлдем келместе еді...
Қаражидек дестесімен төбеге қарай кері көтерілдік. Аяғың тоңазитын, ылғалды солтүстік беткейден, қайтадан құрғақ, жұп-жұмсақ жапырақты басып жүру жайлы-ақ. Атам дестелерімізді бауларға бөктерді.
Ол өзінің шөмеледей бауын иығына салып, тепе-теңдігін аңдау үшін сілкініп алып, екінші иығына асқан қол балтасымен бауды демеп, жотадан төмен қозғалды. Мен де тура солай істедім, тек менде қол балтаның орнына жүкті  демейтін атамның таяғы.
Біз беткеймен түсіп келеміз. Атам, тіптен, көрінбейді,алдымда тек сыбдырлап, шайқалып жаңғақ жапырақтарының жасыл төбешігі бара жатыр.
Басында, жүру жеңіл, тіпті көңілді болды. Жүк иығыңа батпайтындай, аяқ жұмсақ басылады, беткей өте тік емес, аяқтарың екпініңді мейлінше тежеп қалады,  оған қоса, тура аузыңның жанында қаражидектің моншақтары  жылтылдайды. Бір-екеуін тілмен жалап алуға да болар еді, бірақ, әзірше зауқым соқпады.
 Алайда міне, біз орманнан шыққан бетте,  бірден дерлік қапырық қарсы алып, жүру де қиындаған үстіне қиындады, өйткені  тастақ тау соқпағы жалаң табаныңды ауыртады. Оған қоса бұтақтар иығыңа батып,  ағаш қиқымдары ұшып түсіп, жағаңнан еніп, тер басқан денеңді күйдіре қышытады. Мен иығым ұйып қалмасын деп және жүгім жайлы орналасуы үшін буманы сілкілеуді жиілеттім. Бірақ иығым қайта ауыра бастайды, ыңғайсыз бір бұталардың орнына екіншілері шығып, дәл солай иығымды ауырта батады. Мен иығымдағы жүкті жеңілдету үшін, атамның таяғын иінтірек сияқты етіп басамын, алайда, онда таяқ жатқан сол жақ иығым ауырады. Ал алдымда жасыл жапырақтардың шөмеледей үлкен бауы  теңселіп, атам әлі жүріп барады, жүріп барады.
Ақыры бау жайлап бұрылып, мен атамның сұсты жүзін көрдім. Мүмкін, қазір ол абажадай бумасын түсіріп, біз екеуміз демалатын шығармыз? Жоқ, неге екенін, оған ұқсамайды...
– Шаршамадың ба? – деп сұрады атам. Бұл сұрақтан мені ыза кернеп, іштен буырқандым: құрып кеткір  бумадан, шаршамақ түгіл, тіпті,  жанышталып қалдым!
– Жоқ, – деймін,одан ашуымның айызы қанатындай, зорлана бар күшімді салып, тек қана атама ештеңеге қыры жоқ, бейшара болып көрінбесем екен.
Атам сырт айналды, тағы қайтадан шөмеледей жасыл бума  көз алдымда шайқала, шулады. Неліктен екенін, атамның маған бұрылған сәтіндегі ғана бет-әлпетін елестетемін, содан барып, оның жүзінің,  бар қайратын ұдайы ауыр қара жұмысқа жұмсағаннан қатулы болып көрінетінін түсіне бастаймын.
Қазір де жүктің салмағымен, оның бетіндегі әдетте де білінетін, баяғы қатпарлары айқындала қалыпты. Менің аңғаруымша, ауырды еңсеру кезінде пайда болатын бұл қыртыстары, оның өңінде  сол күйі таңбаланып қалып қойған, өйткені  ол өмір бойы әлденелерді еңсерумен  келеді ғой.
Біз менің немере ағамның үйінің тұсынан өтіп барамыз. Иттер алыстан, бізді танымай,  арсылдай үрді. Маған: атам мүмкін, ең болмаса иттердің тынышталуы үшін  аялдайтын шығар деген ой келді, бірақ атам кідірмеді және иттерге деген іштегі ашуымен, мен мұны оның арқасындағы жүктің қозғалысына қарап байқадым,  ары қарай жүріп кетті.
Мен асүйден,  немере ағамның шығып, біз жаққа назар салғанын байқадым. Ол сом денелі, алып күш иесі, көгілдір көзді келбетті жігіт. Қазір ол адырда, аспан аясында тұрғандықтан да, айрықша зорайып кеткендей көрінеді.  Ол бізді әрең танып, айқай салды:
– Атасы, саған не болған, ақылыңнан адастың ба – баланы қинап, азапқа салып!
– Сандалбай, – деп оған жауап қайырды атам, – онан да өзіңнің құтырған төбеттеріңді ұстай тұрмайсың ба!
Біз әлі біршама уақыт, менің немере ағамның үйі тұрған адырдың табанымен жүрдік, ал ол әлі жоғарыдан бізді бақылауда,  ол маған қазір жаны ашып тұрғанын білгендіктен, мен де оның аяушылығына сай болу үшін, одан бетер бүкшиіп көрінуге тырыстым.
Ал жүру қиындаған үстіне қиындай түсті. Шылқып терледім, аяқтарым дірілдеп, әне-міне бүгіліп кетіп, тура бір жерге сұлап түсетін тәріздімін.  Мен алдағы жақтан қандай да болмасын бір затты көзбен іздеп, өз-өзіме: «Міне, мына бір бозарған тасқа жетеміз де, жүгімді түсіремін, міне, мына сүрлеудің бір бұрылысына жетеміз, одан кейін демаламыз, міне, жетсек...» – деймін.
Неге екенін білмедім, бірақ, осының өзі маған демеу берді. Бәлкім оның сыры, жолдың соңғы бөлігін еңсеремін деп жаттыға-жаттыға, үмітімді тірілтіп,  тым ауыр, беймаза сапар тұқыртқан,  демалсам деген арманымды сүйемелдегенімде жатқан шығар.
Күтпеген жерден, атам жүгері егістігінің қоршауының жанына тоқтай қалды. Ол еңкейіп, өзінің  бумасын қоршауға сүйеді. Жетсем болды оған тек,  әл-дәрменім таусылмаса  болды тек...
Міне, енді  ол менің иығымдағы буманы алып, өзінікімен қатар қойды.
Біз атам екеуміз енді  арқамызды қоршауға сүйеп,  шөп үстіне жайғастық. Рақат бір, тәтті балбырау. Артымызда жүгері егістігі, алдымыздағы ондаған шақырымда, көкжиекті түгел алып жатқан, тұтас қабырғадай орасан зор теңізімен, орасан зор жазық. Алыстағы теңізден  кең құлашты, бірқалыпты жел есіп, жүгері жапырақтарын сыбдырлатады.
– Өткен жылы осы егістіктен қырық кәрзеңке жүгері жинады, – дейді атам, – ал мен ең нашар жылдың өзінде алпыстан алатынмын...
«Құдай-ай, маған не керегі бар оның?» – деген ой басымда жылт етті де, көңілім басқаға бөлініп кетті.
Осы отырыстың тамашасын-ай, қоршауға арқаңды сүйей шалқайып, тершіген мойныңмен бірқалыпты, салқын самалды сезінесің, ара-тұра кенет, қолтығыңнан не жағаңнан ауа ағыны лып ете еніп, жотаңның  ойысынан тоңазыта ағып өтеді. Тәніңді сергітетін лептің саулап құйылғанын, қанша сауласа  да шүпілдеп тола алмай, осы бар толғаны,  бірқалыпты еспе желмен, ту сыртымыздағы  жүгеріні сыбдырлата,  сабақтан-сабаққа еріне ұшып-қонып жүрген  бозторғайлардың маужырататын үзік-үзік шырылы келіп жететін  құдіретті заңғар аспанмен әлдеқалай ұштасып кететіні және осының бәріне ынтаң ауып отыру, неткен ғажап,  жайлы.
Атамның менің сұрағымды күткенін білемін, бірақ менің сөйлеуге зауқым соқпады, үнсізбін.
– Неге екен? – сұрақ қойылмаған соң, атам оны өзіне-өзі қойып, жауап берді: – Өйткені, мен үш рет түптедім, ал бұлар екі рет қана, соның өзінде қалай екенін көріп тұрсың ба?
Атам орнынан жеңіл көтеріліп, қоршаудан лып ете асып түсті. Мен қазір миллион ақшаға да орнымнан тұрмас едім. Сөйтсе де басымды бұрып, қоршаудың саңылауларынан сығалап, оның соңынан қарадым.
– Мынаны кесіп тастаса да болады, – деп атам жерден ендігі ұзарып өсіп қалған жүгері паясын жұлып алды, – міне мынаны да, мынаны да, мынаны да...
Тіпті, нашар түптегендерін, қазір мен де көрдім,  жүгерінің тамырына таяу шөптерді бейберекет қырыққан, оны жай ғана топырақпен жасыра салып, арамшөп қайта қаптаған. Бірнеше минуттан соң атам қоршаудың үстінен үлкен бір құшақ жүгері сабақтарын лақтырды.
– Жалқаулар, сандалбайлар, еңбек етпейтін босбелбеулер,  – деп атам күңкілдеп жүріп, жүгері паяларын өзінің бумасына бөктерді.
Маған неге екенін, ауылдың бүкіл адамы ағаштардың көлеңкесіне жайғасып алып, таң атқаннан кешке дейін неше түрлі хикаяларды тыңдап, онымен қоймай, бәрі таяқтарын желкелеріне көлденең қойып, қолдары таяқта бос салбырап отырған сияқты елестеп кетті. Төменге қарадым. Біздің аяғымыздың астында Сабида қазаншұңқыры, оның оң жағында, жалаңаш жасыл беткейде жайылған сиырлар осы жерден   қара, қызғылт сары таңба болып көрінеді. Қазаншұңқырда қалың орман қарауытады. Кей жерлерінде ғана жасыл желеңнің түсі ашықтау – бұл грек жаңғақтары. Олар ең сұңғақ талшындардан да биік, олардың бөріктей ұшар басы орман үстінде ашық жасыл төбешіктер болып көрінеді.
– Ата, – деп сұрадым, – орманға мына грек жаңғақтары қайдан келген? Әлде  бұрын ол жерде біреулер тұрған ба?
–А-а, – деді атам, менің әйтеуір байқағаныма риза болғандай ишарат қылып, – оларды осы төңірекке түгел мен отырғызғанмын және әр жаңғақпен бірге жүзім де ектім.
Маған атамның, осындай шап-шағын адамның, ормандағы ең үлкен, алып ағаштарды қалай отырғыза алғаны түсініксіз. Ал бұрын маған, осы аумақта ерте уақытта  әлдебір дәулер өмір сүріп, бірақ, содан соң, неге екенін олар орманның ең қалың тұсына қоныс аударған сияқты елестейтін. Мүмкін оларға қастық жасалған шығар, әлде тағы басқа бірдеңе болды ма – ол жағы белгісіз. Сонда, мына грек жаңғақтары да, онымен қоса,  кейде ормандарыңда кездесіп қалатын әлдебір қамал қабырғаларының қирандылары да, – дәулердің  тайпаларынан қалған бар-жоғы осылар шығар-ау.
– Мен бұл жерді мекен етуге  көшіп келгенде, мұнда жаңғақ тұрмақ, бірде-бір адам да жоқ еді, – деді атам.
– Бірде-бір үй де болмады ма? – деп сұрадым мен.
– Әрине, – деп атам, есіне алды: – Бұл жерге кездейсоқ тап болдым, суы тамаша екен. Егер суы жақсы екен, демек онда өмір сүруге де жарамды болғаны. Мен Түркиеден оралғанымда, анам мені сенің әжеңе үйлендірді, әйтпегенде мен тым аяғының желі бар адам едім. Әжең ол кезде әлі өте жас болатын. Екі жылдай анамның қасында ұйықтап жүрді, содан соң маған үйренісе бастады.  Ал осы жерге көшіп келгенде, сәбилі едік, төрт түлік малдан тек бір ешкіміз ғана бар болатын, оның өзі біреудікі. Баланы асырау үшін қарызға алғанмын.  Содан кейін жоқшылық көрмедік, өйткені мен жұмыстан қашпайтынмын...
Алайда атамның жұмыс істеуді қалай жақсы көргені жайлы тыңдау ішімді пыстыратындықтан, оның сөзін бөліп жібердім.
– Ата, – деймін мен, – ал сенің жылқы барымталаған кезің болды ма?
– Жоқ, – дейді атам, – оның не қажеті бар маған?
– Жарайды, ал басқа бірдеңені алып кетіп көрдің бе?
– Бір жолы ақымақтықтан торпақты алып кеттік досым екеуміз, – деп есіне түсірді атам.
– Қалай болды, бәрін айтып берші, – деймін мен.
– Не айтатыны бар? Отардан біздің ауылға келе жаттық. Орманнан шықпай жатып, қас қарайып кетті. Бір қарасақ – торпақ жүр.   Адасып кеткен болуы керек. Біз басында күлкі үшін алдымызға салып қуалай жөнелдік, содан соң сол бойы айдап әкеттік...  Бір жасар жақсы торпақ болатын.
– Оны не істедіңдер? – деймін мен.
– Жедік, – деді атам бәсең ғана.
– Екеуің бе?
– Әрине.
– Тұтас бір торпақты? Екеуің ғана? Бұл мүмкін бе? – деп таңырқадым.
– Оп-оңай, – деп жауап қатты атам, – жолдан алыстау  апардық. От жақтық, бауыздадық. Түнімен отқа қақтап, жей бердік.
– Мүмкін емес! – деймін мен даурыға. – Бір жасар торпақты екеуің қалай жеп тауыстыңдар?!
– Надан болдық қой, жеп алдық. Тіпті бір түйір ет қалмады. Қазір болғандай есімде, таң алдында тап-таза мүжілген сүйектерді бұталардың арасына төгіп, отты таптап өшіріп, ары қарай жөнімізге жүріп кеттік.
– Ата, – деймін мен, – енді ең батылдық танытқан бір оқиғаңды айтып берші.
– Білмеймін, – деді де, атам біраз уақыт Сабида қазаншұңқырына күн сала қарады. Ол бір сиырды таппай немесе санына жете алмай тұрған сияқты. Міне, енді, көңілі орныққандай: – Мен ондай нәрселерді ұнатпайтынмын, жұмыс істегенді жақсы көрдім, – деп жалғастырды.
– Сонда да, ата, есіңе түсірші, – деп оған өтіне көз тіктім.  Ол болса менімен қатарласа,  жұмыр басты, иықты, шағын денелі, жасөспірім тәрізденіп отыр.
(Жалғасы бар)
Федор АБРАМОВ
Орыс тілінен аударған Айман Бабиқызы
«Бала Би» журналынан
 Анасы ұлын мейірімсіздіктен қалай емдеді
Алеша кішкентай кезінен жаны ашымайтын, мейірімсіз болып өсіп келеді. Көбелек көрсе қанатын жұлып, көгершіндерді таспен ұрып, жұлдызқұрттарды таптап тастайды. Анасы қанша жақсылыққа баулыса да, әбден ұялтса да – еш пайдасы жоқ. Бірде Алеша үлкен бір құмырсқаны аяқ киімінің өкшесімен аямай жаншып өлтірді.
–	Мұның қалай, не істедің?
–	Не істедім?
–	Құмырсқаны неге өлтіріп тастадың.
–	Өле берсін. Олар аз емес қой?
–	Мәселе олардың санында емес. Сенің апаңды таптап өлтірсе ше, қалай қарар едің?
–	Енді ол апа ғой.
–	Құмырсқаның да апасы бар. Елестете аласың ба, қазір олардың  қалай қайғырып, жылап отырғанын.
–	Құмырсқалар жылай ма екен?
–	Енді ше? Әкелерін, асыраушысын өлтіріп тастаса. Мүмкін, қазір олар аштан өлгелі жатқан шығар.
–	Құмырсқалар – аштан?
–	Шынымен түсініксіз бе? Әке-құмырсқа нан әкелуге, шыбын-шіркей аулап, балаларына азық табуға шығып еді, ал сен оны таптап өлтіріп тастадың. Олар енді қайтіп күн көреді, білесің бе? Аштан өледі.
–	Аналары ше?
–	Аналары жоқ та шығар, анасы бұдан да ертеректе өліп қалуы мүмкін ғой.
Бұл сөздердің қатты толқытқаны сонша, Алеша еңіреп жылап қоя берді.
–	Енді не істейміз? Балаларын қайдан іздеп табамыз?
–	Қайдан іздеп табасың? Олар адам емес қой. Сондықтан кез келген жәндіктерге де, аңдарға да жанашырлықпен қарау керек. Олардың барлығы да сен сияқты тіршілік иелері. Олар да ауырады. Олардың да тамақ ішкісі келеді. Олардың да бәрінде анасы, әкесі болады. Ал егер олардың әкесі өліп қалса немесе өлтіріп тастаса бәрі де өліп қалады.
–	Басқа құмырсқалар ше, көмектеспей ме?
–	Олардың өз балалары бар.
Үн-түнсіз қалған Алеша:
– Апатай, мен не істегенмін? – деді ауыр күрсініп.
Алеша содан бері барлық тіршілік иесінің қорғаушысы, досы.
Оралхан БӨКЕЙ
АПАМНЫҢ АСТАУЫ: Ол кезде мен бала едім, Апам жастау еді. Әке-шешеміз қиыр жайлап, шет қонып мал соңында жүретін де, айында-жылында ғана болмаса, бет-жүзін үнемі көре бермейтінбіз. Соғыстан кейінгі жылдарда есін жиып, езіл-ген еңсесі көтеріле бастаған елдің берекелі де бейбіт тірлігі жар жағасында отырған жалғыз үй –әрине, бізге де ортақ. Қос бөлмелі шатырланбаған тоқал ағаш тамның маңайы қысы-жазы жыбырлаған, айғайлап-шулаған балалардың базарына айналатын. Біздің үйден тас лақтырым жерден арқырап ағып жатар ағыны қатты Бұқтырма –жаз шыға суға шомылған, қыста сырғанақ тепкен баланың жер-көкті шарқ ұрып шарласа таба алмас қызыққа толы мекені еді. Тоң боп қатқан пимасын, сүңгілесе су болған көйлек-дамбалын біздің үйге келіп кептіретін. Сонда Апам менің ғана емес, мұқым ауыл балаларының абзал анасы сықылданатын.
Он бес жасыма дейін Апамның қойнына жаттым; он бес жасыма дейін әкенің, шешенің кім екенін білмей, сол айналайын Апамның тәрбиесінде өстім; он бес жасымадейін Апамның етегіне жабысып, соңынан қалмай бүлкектеп құлындай еріп ер жеттім. Сол кісімен жүрсем, мал сойған үйдің құлағы, тәттісі мен дәмдісі менің аузыма тиетін. Мен ол кезде Апамның өмір тарихын, тіпті кім екенін білмей, алаңсыз шуақты күндерге марқайып маңар едім. Бүгінде көз алдымда: арық ашаң кемпір, тарамысты мықты саусақтар, ерні мен иегін күйік шалып тыртықтанған әдемі ажар, кимешегінен дудырап шығыңқырап жүретін ақ шалмаған қара бұйра шаш қана... менің көз алдымда: қандауырын қайрап, басының қаны тасыған еркек-ұрғашының кеудесіне мініп, арам қанын ағызып тұрған; немесе тері илеп, көн тігіп отырған; жүн түтіп, арқан ескен, жіп иіріп, алаша тоқып, оюлап сырмақ тігіп отырған Апам;... ертеректе қазақ әйелі не істеу керек болса, түгел қолынан келетін Апам; қазақ әйелінің ғана емес, ер-азамат атқарар істі қара нардай қасқая көтерер Апам.										Жаз шыға, бәріміз (әпкелерімді айтамын) Апам есіп берген жіпті алып, тоғайға отынға аттанатынбыз. Бір-бір арқа отын көтеріп ең алда Апам, содан кейін құндыздай шулаған біздер, күліп-ойнап келе жатар едік. Ол шақта қыстық шөпті де ала жаздай арқалап тасып, қораны маяға толтырып қоятынбыз. Қысқы соғым мен ұн ғана әке-шешеміздің мойнында. Огород, шұрқыраған қаз-тауық, екі сиыр мен ұсақ малымыз бар, ол кісілерге зиянымызды көп тигізбейтін едік. Шынымды айтсам, бізді, тіпті бізді ғана емес, ертеректе әкемізді, оның іні-қарындастарын асыраған Апамның теректен ойып жасаған келісі мен ескі астауы еді. Осы келі мен астау тіпті әкемнен де үлкен, Апам Алтайдың арғы беті –төркінінен ала келген аса қымбат заттары болатын. Апамның біздің атамыз Дос марқұмға ұзатылуы да қызық. Кейде, әсіресе, қазіргідей қараша туа, темір пешке отты маздатып жағып тастап, пештің жыртығынан саулаған жарық түсіп, ала көлеңкеленген қоңыр үйде отырып Апамның әңгімесін тыңдайтынбыз. Тегінде, ол кісі әңгімеге сараң–көп сөйлемейтін, тек өз ісімен ғана жүретін, қақ-соғы жоқ, инабатты жуас адам еді. Дүниеде өсек-аяң, қулық-сұмдықты білмейтін, не болмаса тірі пенденің бетіне «әй, сен сондайсың» деп қарамаған, немесе тірі пендеге тілі тимеген, жарықтық ораза-намазы бұзылмаған, таза да тәкаппар әйел еді. Бала кезімізде байыбына барып бағамдадық па, бізді қойып бүкіл ауыл-аймақ, тіпті қазақ елі ең соңғы қасиетті әйел, тұрмыстық-салттық өмірдің этикалық, этнографиялық, тіпті археологиялық байлығынан айрыл-ғанын білді ме? Казір ойлаймын, егер қазақтың әйелдері атқарар бүкіл ісмерліктің қолөнер институтын, немесе фабрикасын ашып, менің апамды бастық сайласа, тұтас бір он саусағы өнер ұрпақ дайындап шығарар еді. Иә, ол кісі тірі кезінде ешкім елеп-ескермеген, алтын қолды құдіретті әйел еді. Қазақта осыншалық мықты, осыншалық ақылды ұлы әйелдер болғаны қандай жақсы. Бірақ біздер, жиырмасыншы ғасырдың азаматтары, көп ретте осындай асылымызды байқамай айналып өтер едік. Айрылып қалған соң ғана айы өтіп, сан соға өкінер едік. Өзгені қойып, мықтымсып жүрген мына менің өзім сол Апамнан тірі кезінде неге ғана бәр-бәрін: киіз басып, үй тігуді, арқан есуді, тері илеп, өңдеп киім тігуді, алаша тоқып, өрнектеп сырмақ тігуді, саба, сүйретпе, торсық істеуді тәптіштеп жазып алмадым. Енді, міне... қолымызды мезгілінен кеш сермеп отырғанымыз. Енді, міне, бұзауы өлген сиырдай тұлыпқа мөңіреп, жыртық астаудан Апамның алақанын, Апамның қауыздаған талқан-тарысын іздеп тамсанып отырғанымыз. Білем, жер-көкті шарлаған Қорқыт та ажалдан қашып құтыла алмаған; білем, мың жасаған Лұқпан Хакім де өлмеудің, өлтірмеудің амалын таба алмаған; адамзат –өлу үшін туарын... бәр-бәрін білем. Құдай-ау, мәңгілік тіршіліктің жоғын сезе тұрып, Апам сынды адамдарды жер басып жүрген кезінде неге ар-дақтамадық, неге бағаламадық. Хан көтеріп, пір тұтудың орнына, шікірейіп жүріп, өлтіріп алдық; егер олар ортамызда жүрген шағында ардақтап, әр сөз, әр ісін жоқ дегенде үйреніп үлгерсек –өлмегені ғой, өлтірмегеніміз ғой, ал біз тірі кезінде-ақ өлтіріп аламыз... Қазір Апам жоқ! Қара жер қойнына алған. Былтыр мен кигізген атлас көйлекті ала кеткен жоқ, арулаған адамдар киіп жүр. Сексен жыл жолдас болған жыртық астау да қаңсып қалды, әне... қаңсып итаяқ болып қалды, әне... Апам ала кеткен жоқ.				Иә, сонымен қараша туа от маздатып, қарағайдың шәйірін жалмаң-жалмаң шайнап, екі бүйірі, жон арқасы нарттай қызарып кеткен темір пешке шырт-шырт түкіріп, шыжылдатып отырған тамам баланың ортасында қар-қарадай қасқайып отырар Апам менің қап-қара болып тілім-тілімі шыға жарылған аяғыма қаймақ жағатын. Қаймақ тиіп удай ашығанда, шыбын жаным шырқыраушы еді. Қаздың балапанындай алқақотан жайғасқан немерелерін айналып-толғанған әжемнің тек қарашада, қылаулап алғашқы қар жауғанда ғана айтар әңгімесі ағыл-тегіл. Оның ақылы жүздеген ұстаз, мың сан мектептен артық, тәрбие деген ұғымның асқаралы таптырмас үлгісі екенін қайдан білейік. Дүние жүзінде Апамның қойнынан аңқып шығар әжелік иістен жағымды не бар екен жалғанда. Бұл жалғанда картопты тіліп-тіліп жіберіп, қызара бөрткен темір пешке қарып жегеннен дәмді не бар-ау. Бұл жалғанда қас қарая малды жайғап келіп, Апамның айналасында тырайып жатып әңгімесін тыңдағаннан қымбат сәттер табыла ма, қайта айналып келер ме?													Апам –Алтайдың арғы бетіндегі Керей елінің қызы. Әкесі аса бай болған, текті тұқымның тұяғы. Апам еркелеп өскен жалғыз қызы, он беске толған соң; іргелес байдың ұлына жасауын беріп сыңсыта ұзатқан екен. Өз заманының аса көрікті қызы, әрі он саусағы өнер Апам босаға көрген бірер жылында-ақ, маңғаз, инабатты, пысық келін атанады. Содан, бір күні екі кештің арасында, басқа ауылдан сый қонақтар келіп, тай сойып, тай қазан ет асып жатқан шақта, жер ошақтағы отты үрлей берем дегенде, Апамның шылауышына шала тиіп, лап етіп жанады. Тыртыстыра тар киген, екі жақтауы зерленген кимешек-шылауыш шешілмей, бет-аузы түгел күйіп қалған екен. Күйеуі де ізгілікті жақсы жігіт болған. Алты ай емдетіп, шыбын жанын аман алып қалыпты. Келіншегім жарымжан болып қалды деп кезептенбей, тату-тәтті өмір сүріпті. Алайда, бір жылдан соң өзі дүниеден қайтып, жесір қалған Апам төркініне оралған. Осы шақта Алтайдың теріскей бетіндегі Әбдікерім болыстың биі атанған жақ жоқ шешен жігіт, біздің атамыз Достың қатыны өліп, қыз таңдап бұлаңдап, қыр қыдырып, жер сыдырып жүрген. Әрі сері, әрі атақты, салт басты, сабау қамшылы жігітке тиеміз деп, бүкіл Қаратай елі қыздары қырылып қала жаздапты. Бірақ біздің атамыз бірде-біреуін менсінбеген. Сол менсінбеген қалпы, «Ауылдағының аузы сасық» дегендейін, Алтайдан асып арғы беттегі Керейден жар таңдайды. Күйеуі өліп, бет аузын күйік шалған Апамды көріп, атының артына мінгестіріп бір-ақ түнде алып қашып кеткен. «Дос келіншек әкеле жатыр, қырмызыдай құл-пырған бізді көзіне ілмеп еді, Керейден алған қызы ай мен күндей сұлу шығар, көрелік» деп, алдынан шықса, ерні салпиған тыртық біреу екен, тамам қыз бетін шым-шып күліпті. Сонда атамыз айтыпты:	 «Ей, Қаратайдың қатын-қыздары, неменеге жетісіп күлесіңдер, менің келіншегім «Еліңнің қыздары мынау ма» деп сендерге ернін шығарып отыр»–деп, сөз тауып кеткен екен марқұм.
Темір пеште маздай жанған отқа талтая қыздырынып, ала көлеңке ағаш үйде Апамның тізесіне басымызды ңойып, мұрнымыз пысылдап ұйқтап қалушы едік. Қашан өзіміз оянғанша, тырп етпей ұйқымызды күзетіп отыра берер еді жарықтық.									Апамның қайсыбір мықтылығын айтып тауысайын. Дегенмен, бір-екеуін сіздерге әңгімелеп бермекпін.							Әкем Ынтымақ колхозының сиыр фермасында бастық болатын. Ауылдан он шақырым Қаражер деп аталатын фермада тұрады. Шешем сиыр сауады. Бұл –қыс мекендері, ал жаз шыға жайлауға көшіп кететін. Жаздың жайма-шуақ бір күнінде үйге сиыршы шал Жүніс келеді. Тауға көшкенде, аяғы құрттап, жүре алмай қалған қара бас қойды қозысымен жұртқа қалдырып кетіпті, бір лажын тауып соны жеткізіп алсын, содан соң Қаражерге егілген картошканың арам шөбін жұлып, суарып, қопсытып түптесін деген хабар айтыпты. Таңертең Апам екеуміз жаяу жолға шықтық. Күн ала бұлтты болғанмен, қапырық ыстық еді. Біз Қаражердегі шілікке салған картошка алқабына жеткенде, күн түске айналған. Бағанағы шайдай ашық аспанды қара құрым бұлт торлап, әп-сәтте күннің көзі көрінбей қалды. Мен шөбін отап, Апам түптеп, лезде бітіріп тастадық. Біздің осы жұмысты аяқтаумызды күтіп тұрғандай, әлгінде ғана тас төбеге ілінген қара бұлттан бауырсақтай-бауырсақтай бұршақ төпелей жөнелді. Апам ұстарамен күні кеше ғана жалтыратып алып тастаған тақыр басымды ұрғылағанда, тулаққа тиген сабаудай тарсылдақ үн шығады. Апам желеткесін шешіп басыма жапты. Ала жаздай сиыр фермасының күзетіне қалатын Қашыбай деген шал отыратын қыстаққа қарай безектеп келеміз. Жалғыз үйлі шалдың өмір тарихы жеке бір кітаптың жүгі. Жарты ғасыр тоғыз жолдың торабында жылжымай мекен етіп келе жатқан ақсақалдың бар ермегі ары өткен, бері өткен жүргіншінің пикет жайы болу, үйіне түнетіп, жол нұсқау болатын. Апам екеуміз осы үйдің табалдырығынан аттай бергенде, әзірде ғана төбеден төпелеп тұрған бұршақ сап болды да, шығысқа қарай қара құрым көшіп бара жатқан.											Қашыбай төр алдында дамбалшаң, ерігіңкіреп, бәйбішесі Мәмәтәйді түрткілеп ойнап отыр екен. Біз кіргенде, кәдімгідей қутыңдап, қуанып қалды. Зерігеді білем, жетпіске жақындап қалса да дені сау, қапшағай шапшаң, саңқылдап сөйлейтін қағылез адам екен.							 – Кеспіріңнен айналдым, кеспіріңнен,–деді Апама.– Судан шыққан су тышқан секілдісің ғой, төрлет, төрлет.– Сақалы тұштаңдап, өзі төмен ысырыла берді.
 –Мені қойшы, сен екеуміз тоқпақтаса да өлеміз бе? Балам тоңып кетті, –деді Апам менің басыма жапқан желеткесінің суын сығып.
–Ұлыңды мен ақ киізге орап тастайын. Шешесінің құрсағында жатқандай рақаттанып бусансын, –деп, Қашыбай отырған орнынан қарғып тұрып ірге тұста керіскедей жиналып тұрған жүктен аппақ киізді суырып алды :–Кел, балам, орап тастайын, шеш үстіңдегі қомшаңды.
Мені тыр жалаңаш шешіндіріп, киізге тұмшалап бөлеп тастады. Әрі-бері мұрныма қой жүнінің шуашы келіп маужырап, көзім бақырайып жаттым да, бойым жылынған соң, ұйқтап кетіппін.	Оянғанымда, апамдар шай ішіп отыр екен.
Қашыбай бізге ат-арбасын бермеді. Тақыс шал тоғайда жиып қойған отыным бар еді, соған асығып барам деген соң, Апам шындап ренжіді білем, кішкентай қозыны маған көтертті де, өзі тобан аяқ болып баса алмай жатқан зіңгіттей саулықты арқасына бір-ақ салды. Алдыңғы екі сирағынан ұстап жас балаша арқалап алды да: «Кеттік, ұлым», –деді маған. Мен ол кісінің артынан қозымды құшақтап бүлкек-бүлкек еріп келемін. Он шақырым қашықтықтағы ауылға апам бес-алты-ақ рет дем алып жетіп-ақ келді. Сонда менің көз алдымда қалғаны: Апамның көкжайсаң шалғынды қақ жарып, менің алдымда батар күнді бетке алып қасқая тартып бара жатқаны; қасқая тартып бара жатып, арқасындағы саулықты былқ еткізіп тастай беріп, тоғай ішіндегі Қарасуға барып дәрет алғаны, содан соң батар күнге бет беріп намаз оқығаны, намаз оқып көкшалғынға бір жығылып, бір тұрып, қып-қызыл күн нұрымен шағылысқан қайран Апам осы қалпында қара жерге –туған жерге табынғандай еді; енесіне тартқан қара бас қозыны құшақтап отырып мен, апамның дүние жүзіндегі ең күшті адам екеніне күмәнім қалмаған.		Біз үйге жеткенде (жолда ешкілерді айдай келдік), екі сиырды бұзауы еміп тұр екен, ал ағаш үйдің есігі шалқасынан ашық, маса буып толып алған, әпкелерім тұлыпқа оранып ұйқтап жатыр. Апам оларға ұрысқан да, тіпті ұйқысын бұзып оятқан да жоқ. Бүкіл шаруаны өзі тындырып, тек кешкі асқа ғана шықырды.											Апам менің...
Жаз өтіп, қылышын сүйретіп қыс келді. Орман-тоғай, тау-тас аппақ. Алтай өңірінің әрі жүдеу, әрі көңілді шағы туды. Апам етегін дөңгеленте белін қынап тігіп берген, қарағайдың қабығына бояған қызыл тонымды, тері қолғабымды, елтірі тұмағымды, табандатқан ақ пимамдыкиіп, қол шанамды (оны да ңайыңнан иіп шабақ салып, апам істеп берген) сүйреп ойнауға шығамын. Сонда Шәгіштайдың өзім секілді бар баласы маған қызыға да қызғана қарайтынын сезетінмін. Жағымсып менімен дос болуға, менімен ойнауға құштар екендергн біліп танауымды шүйіремін.
Кеше әкем келіп кеткен. Астында биік, таудай ақ боз аты бар.
–	Жеңеше,–деді Апама (неге жеңеше дейтінін білмейтінмін, өйткені шешем де солай атайтын)–ертең таңертең сиыршы шал Жүністі жіберем соғымды сойып береді.
Осыдан бір апта бұрын сол Жүніс шал ту сиыр жетелеп келіп( қыстай осыны жеп шығасыңдар деп еді, енді сол сиырды сойып, мүшелеп бермек.
Жүніс келеді деген күні Апам су жылытып, пышағын, сиырды жығатын арқанды даярлап көп тосты. Келмеді. Шыдамы әбден таусылған соң:
–	Жүр, ұлым, өзіміз-ақ сойып аламыз,–деп, қоңыр сиырды бас жібінен жетелеп қорадан шығарды. Бұдан соң тұмсығына шалып, мүйізінен діңгекке тас қылып байлады; қыл арқанмен сиырдың аяғын іліп-іліп алды да, діңгекке бір рет орап, бар күшімен тартып қалғанда, еңгезердей қоңыр сиыр гүрс етіп құлап түсті. Апам діңгектен шандып алған арқанды сусыта тартып тұяғын серпуге келтірмей буып-ақ тастағаны. Сиыр шоршып болмаған соң, құймышағынан жабысып едім, сонандай жерге ыршыта лақтырып жіберді.
–	Жолама, мертіктіреді!–деді апам. Ал өзі соншалықты көз ілеспес шапшаң қимылмен сиырдың төрт аяғын қазықбаулап байлап жүр.Содан кейін тұмсықтан оралған жіпті соза тартып, сиырдың тамағын керіп тастады» да, жез мойын мүйіз сап пышақты маған ұстатты. Шошып кеттім.
–	Қорықпа, ұлым,–деді Апам.–Әйел адам мал бауыздамайды. Сен –азаматсың! Кәне, мықтап ұста.
Қолым дір-дір етеді. Апам менің кіп-кішкене жұдырығымның сыртынан өзі қарулы тарамыстанған саусақтарымен қапсыра ұстады да, бұлқынуға дәрмені келмей тең-киіп пысылдаған сиырдың тамағынан орып-орып жіберді. Қып-қызыл қан атқылады-ай.
–	Енді былай тұр, бір жеріңе қан тиеді,–деді де, мүйіз сап пышақты жалаңдатып қоңыр сиырдың бытшытын шығарды. Әп-сәтте терісін сыпырып, бұзып мүшеледі; тұздап, салмаға жайып тастап, астына түтін салды. Мен өкпе-бауырдан қуырдақ қуырып әлекпін. Содан бар шаруаны бітіріп, сиырдың терісіне тұз сеуіп жайып, қар бетіне тамған қан-жынды тазалап, шайға отырғанда, сабақтан жүгіріп әпкелерім, фермадан тепеңдеп Жүніс шал келді. Соғым сойып беруге әкем жіберген сиыршы буы бұрқыраған ыстық қуырдаққа кекіре тойып алды да, аманында ауылына қайтты.
Апам менің...
Улкен әпкем Шолпан қоңыр сиырды соғымға сойған жылы қыста күйеуге қашып кетті. Қашып кеткенде де басқаға емес, жуықта әскерден оралып, ауылда шофер болып жүрген баяғы бекетші шал Қашыбайдың көп ұлының бірі –бадырақ көз, төртпақ Әутәліп алып қашып кетіпті. Әкем мен шешем алғашында оң жақтағы тұла бойы тұңғыш қызынан айрылып қалғанына намыстанып қатты ашуланғанмен, артынан «кетер қыз кетті» деп, жасау-жабдығына кіріскен. Әрине, жасау дегенде: сырмақ, алаша, көрпе-жастық секілді үй жиһазының ол-пұлы ол кезде тек қана қолдан тоқылып, тігілетіні белгілі. Апам Шолпанның мұқым тең-тең жасауын бір айдың ішінде дайын етті де, шанаға тиеп, маған аттың делбесін ұстатып, құдаларға аттанды. Шырмауық салып балмен ашытқан сары сыраға қызара бөртіп алған құдамыз Қашыбай шал ат байлары мықты, тәуір жердің қызын келін қылып түсіргеніне қатты риза болды. Өткен жылы жазда ақсақ қойды апама жаяу арқалатып жібергеніне, ат-арбасын бекер бермегеніне өкінді. Өзі қутыңдап, қарқ-қарқ күліп қояды. Апама торқадан көйлек кигізіп, менің қолыма он сом ақша (қазірше бір сом) ұстатты. Мен мәз болдым. Өзім-өз болып қолыма ақша тигені сол еді, ышқырымдағы асық салатын қалтаға жымқырып жүгіртіп жібердім де, үйге Апамды тастап жаяу қашып кеттім. Апам кештетіп өзі келді. Сол күні түнде мен Апамнан мүлде бөлініп шығып, қойнына жатпай, шалбарымды жамбасыма басып жеке ұйқтадым. Ондағы жымсыма ойым –Апам құдалар берген он сом ақшаны сұрап алып қояды деген қауіп. Сонда маған «Әпкеңді үйге қайтарамыз, он сом ақшаны бер» десе, азар да безер қарсы болар едім-ау; сонда мен әпкемді он сомға сатып жібергендей едім. Апам ләм деген жоқ. Қойныма жат деп айтпады да, он сом ақшаны тақуалап сұрамады да. Сол күннен бастап қулық сауып, ер жеткенімді білдім. Сол он сом ақша Апам екеуміздің арамызды аша түскендей болды. Мен бөлек жатып жүрдім. Бір ай жамбасыма басып сақтаған қағаз ақша сары тап болып тозуға айналғанда, жоғалтып-ақ алғаным.
Әрине, Апамнан көрдім. Не деген бекершілдік, не деген пендешілік десеңізші...
Апам менің...
Ер жеттік.
Білім алып, қызмет-атақ қудық.
Ауылдан ұзап, Апамнан алыстап астанаға аттандым.
Апам Жеңісхан деген ұлының қолында тұрып жатты.
Анда-санда ауылға барғанымда, өз үйіме түсіп, Апам өзі келіп амандаспаса, шіреніп жатып алатын едім. Мен сонда ауылға келіп-кетіп жүріп, әкемдердің аузынан Апамның тіпті де менің әжем емес, шалы Дос марқұм болғаннан кейін ғана, біздің үйімізде бірге тұрғанын, әкеме шеше орнына шеше болып кеткен жеңгесі екенін білдім. Ал Доспенен менің әкемнің әкесі Исақан бірге туысады екен. Мен сонда апамның соншалықты алыс... тым-тым алыс екеніне көзім жеткенімен, иланбай, жүрегім бәрібір баяғы кезді, Апамның жылы қойны, аялы алақанын аңсаймын.
Өткен жазда Апам түсіме кірді. Сексен жыл жолдас болған жарық астауына арпа салып, қауызынан тазартып желпіп отыр екен; маған айтады екен деймін: «Құдалар берген он сомды үйде шай жоқ болып қалған соң, мен алған едім».
Ертеңінде мазам болмай көңілсіз ояндым да, әйеліме: «Демалысқа шығайық, ауылға барайық, Апам түсіме кіріп жүр, сен таза матадан көйлек сатып әкел»,–деп едім.
Неге екенін білмеймін, жүрегім толқып, соншалықты бір белгісіз күш ауылға асықтырды; неге екенін білмеймін, үйге келген соң да баяғыдай аяғымның басын қай-қайтып жатып алмай, тағат таппай Апамның үйіне қарай құстай ұштым. Есік алдында немерелерін ойнатып отыр екен, менің екі бетімнен кезек сүйіп: «Апаңды ұмытайын дедің-ау, құлыным, мұрныңнан сығып алған бала едің»,–деп, көзіне жас алды. Шай жасала бергенде, 'таудан отын алып ұлы Жеңісхан келді.
–Апаң бұрынғыдай емес, қартайды, екі тізем бастырмайды, әйтпесе сарайым сау, тісім бүтін.
Менің есіме Апамның бес уақ дәрет алып, намаз оқыған сайын тісін тұзбен ысатыны, тіпті осы кісінің сексеннен асқан жасқа дейін бір жерім ауырды, не шаршадым, жалықтым деп қабақ шытпағаны түсті. Рас, шын айтамын, Апамның тісі әлі де маржандай екен. Рас, шын айтамын, Апам бұл дүниеде жалғыз рет дәрігерге, болмаса бақсы-балгерге қаралмай, сау-саламат өте шықты.
Тамақжасалып, бата берді, әрі ұзақ оқыды. Батасы қандай мағыналы, мақамды. Мен апамды дәл бүгін бөлекше танып, көп-көп қадір-қасиетін қайта сезгендей болдым. Ымырт үйіріле, үйден шықтық. Жеңісхан айтты: «Шербекті (араны) әлі күнге дейін Апам қайрайды. Мен егесем, отын кескенде не секіріп жүрмейді, не өтпейді. Көзі әлі де жақсы көреді. Кеше ғана оюлап ызып сырмақ бітірді, түске дейін киіз басты. Қызық, әйтеуір. Тыныш отырмайды, ертең де күн бар-ау демей, бұзаудың мойын жібін есіп, ноқта істейді. Қолы босай қалса, ауырып қалатын секілді. Жеңгең иек сүйеп жаман үйреніп кете ме деп қорқамын, қанжығаға байлап жүреміз бе, жаман айтпай жақсы жоқ, бір күні қисайып қалса...»
—	Апам мықты ғой,–дедім мен жамандыққа қимай –Апам жүз жасайды.
Ертеңінде... ертеңінде таңғы сағат сегізде Жеңісханның үлкен қызы жылап жүгіріп келді.
–	Апам ауырып жатыр!
Біз алғашында сеніңкіремедік, тек шешем ғана: «Жеңешемнен айырылып қалмайық, кісі шақыртатындай қатты ауырған емес еді»,–деп тұра жүгірді. Бәріміз шұбап жеттік. Апам өзінің ағаш төсегінде кеудесі сырыл-
дап құр-құр етіп, теріс қарап, бүк түсіп жатыр екен. Көзін алайта ашады да, қайта жұмады. Тіл-аузы байланған, келгендерді танымады білем. Әкем екеуміз басын көтеріп сусын ішкізіп едік, езуінен қайта ақты. Балалар ұлар-шу, бәріміз жылап жүрміз.
–	Жеңеше,–деді шешем тарамыстанған арық қолынан ұстап.–Елу жыл бірге өмір сүріп едік, жамандығым, ағат кеткен жерім болса, кеш. Кеш, жеңеше, кеш, ораза-намазы бұзылмаған асылым,–деп, көзіне жас алып, қолынан сүйді. Әлгіден бері кісі танымай, кеудесі сырылдап, іргеге қарап жатқан Апам күшпен аунап, шалқалады да, иегін қақты. Сонсоң әрең: «К-е-с-ті-м»,–деді де көзін қайта жұмды. Дәрігер шақыртайық деп едік, басын шайқады. Содан соң өзі ымдап дәрет алмаққа ниет қылған соң, біз шыға тұрдық. Біз қайта кіргенде, Апам төсекті жерге салдырып шалқасынан жатқан екен. Кірме деген үлкендер сөзін тыңдамай, жанына тізерлеп отыра кеттім де қүдіретті саусақтарын ұстадым. Суып барады екен, суып... Апам күбірлеп: «Илайлолла, илайллолла»,–деп, иман айтты. Апам өз иманын өзі оқыды. Апам өз жаназасын өзі шығарып жатңанын сездім. Ендігі» сәтте шешем: «Апаңнан айрылдық»,–деп, бісміллә деген күйі әлемдгі ең ұлы аналардың бірі –Апамның бетін жапты.
Үйдің іші ұлар-шу, қым-қуыт.
Апам менің... Өлдің, ауырмай-сырқамай, бір тісің шетінемей, «алла белім» демей, сексен тоғыз жасыңда өз иманыңды өзің айтып өлдің.
Апамды арулап, сырмаққа орап, зузаға салып көтере жөнелгенде, үйдің бұрыш-бұрышында «апам-ау, апам» деп, зар еңіреп немерелері қалды. Маған зузаның ең бір маңдай басы тиіп еді, ағаш сырғауыл иығыма батып, жанымды шығарса да шыдадым. Мен шыдайды деп жорамалдады ма, әлде әдістеніп келе ме, арттағы азаматтар бекер ұстасқаны болмаса, көп күш жұмсамай, бос келе жатқанын сездім. Өлген адамның сүйегі ауыр болады дегені рас екен. Шүйкедей ғана кемпірді сойталдай-сойталдай он жігіт мықшыңдап әрең көтеріп келе жаттық. Апамды үйінен, қара орманынан ел-жұртты шулатып ала қашқан шеру жаңадан қазылған жас қабірдің басына келіп тоқтап, сүйек салынған зузаны жерге түсірген соң, біздерге бір-бір сомнан ақша таратты. Менің де ұйып қалған алақаныма жұмарланған бір теңгені ұстата салғанда, жүрегім дір ете түсті де, көзімнен жас ыршыды. Менің есіме сонау балалықтың алаңсыз жылдарында «ақшамды алып қояды» деп, Апамның қойнына жатпай, бөлек кеткенім түсіп еді. Енді, міне, мойныма қарыз болмасын дегендей, сол бір қайнатым шай алған бір сомды өзіме қайтарып тұрғандай сезіндім. Өз-өзімді тоқтата алмай жыладым, қара жер томпайғанша жыладым.Ертеңінде ескі қораның бұрышында төңкерулі жатқан Апамның астауын алып, Алматыға қайттым.Апам менің... Сенен не қалды? Жарық астау ма? Иә, адам өмірі де сол жарық астау секілді қаңсып қалады екен-ау...
Нұржан, бұл әңгімелер де «Бала Биге» шыққан. Заря Жұманова өзі рұқсат еткен.
Заря Жұманова
КҮЛӘЙША, РОКФЕЛЛЕР ЖӘНЕ БАСҚАЛАР...:           «Қала асфальтталған джунгли емес,
 ол адамдардан құралған зоопарк».
									      Десмонд Моррис
Әжем осы Күләйшаны алғаш көргенде:
– Құдаша-ау, ауылдан қашан келдің? Құда-жегжаттар қалай, тың ба? Мал-жандарың аман ба? – деп сұрағыштап отырған. Жалғыз келіні, яғни менің шешемнің жақын сіңлісі деп ойласа керек. Әкем мақтаныш сезімін жасыра алмай:
– Қайдағы құдаша? Бұл қыз – сіздің жеке күтушіңіз. Сізді  бағып, қарағаны үшін біз оған көп ақша төлейміз, – деуі мұң екен, әжем тайдай туласын:
– Ақшаң қалтаңа сыймай бара жатса, анау ауылдағы Төре қызға апарып бер. Байы өліп, бағы күйіп, жастай жесір қалған. Әкеңнің туған қарындасы емес пе... Бізден жақын кімі бар, ол байғұстың?!. Жездеңнен қалған шүпірлеген балаларға көмектес. «Әуелі басыңа, қалса досыңа» деген. Босқа шығынданып, о несі-ей?!.. Құдай-ау, маған не бағу керек? Бақытгүлім баптап шәйімді беріп, «апа-ау» деп әңгімемді тыңдап, қасымда отырса, жетіп жатыр ғой.
– Ой, сіз де қызық екенсіз, апа. Келініңіз ертелі-кеш  сіздің бетіңізге қарап отыра алмайды ғой.
– Ендеше мені жылы орнымнан неге қозғадыңдар?
– Түу, қызық екенсіз. Бала-келіні бақпады, қарамады деп жұрт ертең өсектемей ме?! Оның үстіне,  Мақсат та: «Әжем ауылда жалғыз қалды», – деп қақсап қоймады ғой.
– Оу, жарығым сол! Өзім арқалап баққан бала ғой. Көрмейсің бе, мені ойлап жүргенін. «Аспирантураға азар түсіп ем» деп келін көз жасын көлдеткесін, туа сала, ауызыммен тістегендей ғып, ауылға әкеткем... – деп, әжем аз-кем еміреніп отырды да, бірден бойын жиып:
– Ал енді, қоярда-қоймай, мені қалаға әкелдіңдер ме? Әкелдіңдер! Ендеше келінім мені бақсын! – деді қырсыға.
– Келініңіз – от басы, ошақ қасындағы салпыетек әйел емес, апа. Құдайға шүкір, айтулы фирманың президенті. Шетелдерге шығады. Жұмысы сондай. Қарамағында қаншама адам бар. Еркек – мен  бір жылда таппайтын ақшаны соның бір өзі бір айда табады. Енді қалай үйге отырғызып қояйын оны?
Адуын әжем таңданғаннан тілін жұтып қойды-ау деймін, ұзақ уақыт үнсіз қалды.
 Дегенмен,  «президент келінге» өз көзқарасын тайсалмай, батыл айта алатын жалғыз адам – әжем. Маған сонысы ұнайды. Өзі айтқандай, «елде аяғы барғанша жүріп, ауызы талғанша сөйлеп» қалса керек, ешкімнен қаймықпайды-ау, қаймықпайды. Әке-шешем  мені «у-шу» спортына берген кезде:
– О заман да бұ заман, қаршадай қызға төбелес үйрету деген не сұмдық? Бесіктен белі шықпай жатып... Жұрттың бұндай қыздары саусақтары майы-ы-сып биге барып жүрген жоқ па?! Баланы майып қыласыңдар! – деп әжем қатты қарсылық білдірді. Келіні де осал жау емес қой, бірден шабуылға шықты:
– Апа, сіздің заманда қыздар шошаңдап биге де бармаған. Саусақтары майы-ы-са кесте тігіп, шешелерінің қасында отырған. Ал енді  заман да өзгерді, адам да өзгерді! Қазір үй-күйі жоқ, жұмыссыз, өмірге ызалы адамдар көп. Біз  бұған үнемі бірге еріп жүрмейміз ғой... (Оны жеңе алмасын сезді ме, әжем де бірден сөзбен алдын орап, тактиканы өзгертті.)
– Иә, қарағым, сөзіңнің жаны бар. Заманның  өзгергені рас. Жарайды, барса бара берсін, ең болмаса, өз басын қорғап жүрер, – деп, қарсыласының  жағына қос қолын көтеріп шыға салды. Содан қайтып, әжем біздің үйдің «ішкі саясатына» араласқан емес.
Әке-шешем бүгін де кешкі тамақты ішер-ішпестен, екінші қабатқа көтерілді. Бірі – тау-тау боп үйіліп жатқан газет-журналдарын ақтаруға, екіншісі тележәшіктен өзінің сүйікті футболын көргенше жанығып. Тіпті, күнұзақ екі көзі төрт болып, жолдарына қарап, күтіп отыратын әжеммен де тілдесуге мұршалары жоқ. Анда-санда маған «махан»:  «Қалай, тренировкаңа барып жүрсің бе? Таяуда тренерің екеуіңді шетелге жіберемін», – дейтіні бар. «Қай жаққа, не үшін барамыз?» – деп сұраған емеспін. Әлемнің жас спортшылары бас қосатын айтулы жарыстар көп қой, солардың бірі болар. Тайландтан таяуда оралдым. Малайзияны былтыр көргем.  Түркия – қазір өзіміздің көрші ауыл сияқты...
 Ауыл демекші, әжем үй-жайын туыстарға тастап, қалаға көшіп келгелі, ел жаққа аяқ басуды қойдық. Бастапқыда әжем басы жастыққа тисе болды, ауылды, көршілерін «көретін». Ұйқыдан тұра сала, «Әлгі Төреқыз: «Ойбу, жеңеше-ай, үйіңе іздеп барып,  қақпаңды қағып-қағып, кіре алмай қайттым!» – деп  өкпелеп отыр екен», – деп Күләйша екеумізге түсін айта бастайтын... «Бүгін де ауыл жақтан оралдыңыз ба? Не жаңалық бар екен? Пойызға, машинаға мінбей, бір тиын шығармай, қалаған жағыңызға барып қайтасыз, қандай рақат!» –деп күлгенбіз, өкпелеп қалды ма, содан соң ештеңе айтпайтын болды. Не болса да ішінде.
– Жарығым-ау, мынау не ербеңдеп жүрген? Кәпірдің ыпыны қандай жаман еді. Ылғи кескіні келіссіз бірдеңелер ғой, түсіңе кірмей ме? Басы төрт бұрышты, беті табақтай, бұл  не пәле?! – дейді экранға  үңіліп.
– Ой, әже, бұл шетелдік мультфильм. Сіз сияқты үлкендерге емес, мен сияқты балаларға арналған. Кәдімгі ертегі сияқты ғой, – деп  өзімше түсіндірген боламын.
– Дені дұрыс мұлтпилім  жоқ па? Қазақша ертегілер неге көрмейсің осы?
– Әже, ондай жоқ қой, жоқ! – десем,  өмірі сенбейді:
– Е-е, біз де бала болдық. Осындай мыж-мыж кемпір боп, аспаннан түскен жоқпыз бірден. Ерназардың Ертөстігі,  Керқұла атты Кендебай, Тазша бала, Алдар көсе, бәрі-бәрі бізден қалған жоқ па?! «Жоқ, жоқтан» басқа ештеңе айтпайды ғой, жүдә...
Сосын, барлық арнаны шетінен бұрап шығамын. Өз көзімен көрсін деп. Ылғи атыс. Қырғын төбелес. Ағылған қан. Тып-тыныш сүйісіп, төсекте жатқан аға-тәтелер де көп. Бірақ ондайларды көзі шалып қалса:
– Құрт қарасын! Бұл не сұмдық! Бала-шаға отыр демей. Ой, имансыздар-ай, ә! Осының бәрін жалпақ жұртқа жария қылып, өкімет қайда қарап отыр? – деп шошиды. Кей-кейде:
– Мына шіркіннің ертелі-кеш шашын желпігеннен басқа түк шаруасы жоқ па? – деп сұрайды.
– Әже, ол жай жарнама ғой. Әдейі шампуньді мақтап тұр. Жұрт қызығып алсын деп...
– Ой, жарығым! Титімдей боп өзінің тіпті білмейтіні жоқ.Тіфә-тіфә! Тіл-ауызым тасқа! Сенің шешең де осындай жеңіл-желпі бір жұмыс тауып алмай ма?! Еркектің жұмысын істеп, басын ауыртқанша. «Байтал шауып бәйге алмайды», «Қатын бастаған көш қараң қалады» деп бұрынғылар текке айтпайды ғой.
– Ой, әже, олар баяғыда-а модадан шыққан мақалдар ғой! Маргарэт Тэтчер, Индира Ганди, Беназир Бхутто деген  әйелдер ел басқарған. Сіз не, соларды  білмейсіз бе? – дейді Макс екінші қабаттағы өз бөлмесіне көтеріліп бара жатып.
– Ойпырмай, ә, білгішін қайтерсің бұлардың? Сонда деймін-ау, біздің келіннің қолынан келген іс, сенің әкеңнің қолынан келмей ме? – дейді әжем маған қарап.
– Сіздің келініңіз шетел тілдерін біледі. Көп оқыған ғой... Тіпті оқу-оқу деп  жүріп,  күйеуге де кеш шыққан,  – дейді Макс күліп.
– Әкең де көп оқыған. Сомадай болғанша. Мал доғдырдың оқуын. Жұрттың төрт-бес жылда бітіретін оқуын ол асықпай он шақты жыл оқыды... Сол алаңсыз оқысын деп, арқа етім арша, борбай етім борша боп, істемеген тірлігім жоқ. Ой, дүние-ай!
– Ал енді бүгін қартайғанда рақатын көріп отырсыз ғой. Апа, осыған тәубе демейсіз бе?!. Құдай-ау, ішкеніңіз – алдыңызда, ішпегеніңіз – артыңызда. Сізде не арман бар! Бақыттысыз ғой, апа! Біздің жақта сіздей кемпірлер көшеде құрт, пісте сатып отыр, – деп сөзге Күләйша аралассын.
– Ой, қарағым-ай, «Алдыңа ас қойдым, екі қолыңды бос қойдым» деп, төрт қабырғаның ішіне жіпсіз байлап қою да бақыт па? Ауылда абысын-ажындарымның арасында шалқып жүрер ем. Торқалы той, топырақты өлімге бара алмай, адам санатынан сызылып, отырысым мынау енді. Ертең өзім өлгенде, кім іздеп келер дейсің?! – дейді көкірек жара күрсініп.
Бұдан бірер жыл бұрын ол кісі тың, ширақ еді. Есік алдында шығып, бағбан шалмен тілдесетін. Орысша. Жалғау-жұрнақты белден басып. Сосын күзетшілерден «интервью» алатын: «Иттің кетегіндей тар қуыста неге отырсың кептеліп? Тепсе темір үзетін сендей жас жігіттер бұрын елдің шекарасын күзететін... Жұрттың есігін күзетуден басқа жұмыс таппадың ба? Үйді ит екеш ит те қориды ғой? Одан да ауылға барып, мал бағып, егін салмайсың ба?» – деп...
 Енді қазір өз аяғымен сыртқа кіріп-шығудан қалды. Күннен-күнге  әл-қуаты кеміп барады.  Ештеңе істемей, бостан-бос жата бергесін бе. Әйтеуір тым дәрменсіз. Күндіз-түні  әңгімелесетін адам іздейді. Іші пысады... Күләйша байғұс әжеме қашанғы, не тауып айтсын?! Көршілермен әу бастан дипломатиялық қатынас жоқ. Әкем: «Есікті кірген-шыққанда мұқият кілттеп жүріңдер. Таяуда тал түсте біреудің бар мүлкін  машинаға тиеп кетіпті!» – деп төңіректі ұры қаптап кеткендей, жұрт тек біздің үйді торуылдап жүргендей, зәремізді алады... «Осылар үйге неге қонақ шақырмайды? Өздерінің күні түсетін бірлі-жарым адамды ырыстыраннан қонақ қып, сырттан шығарып салады-ау, сірә!?» – деп болжам жасайды әжем. Ол сөзінің де жаны бар. Қонақ шақырып, жұртпен арқа-жарқа сөйлесіп, емін-еркін отырмақ түгілі, әке-шешем  дастарқан басында бір-бірімен шүйіркелесе әңгімелесе ме екен десеңші?!
– Апа, сүйінші, келініңізді телебизірден көрсетіп жатыр! Жүріңіз, көресіз бе? – деп ара-тұра Күләйша төр бөлмеге әжемді сүйрелейді. Ол өз бөлмесінен сүйретіліп жетем дегенше күтіп тұра ма, қысқа жаңалықтар жылт етіп, лезде аяқталып қалады. Обалы нешік, «президент келіні» қызмет бабымен қай елге барса да, оған міндетті түрде базарлық әкеледі. Сандығында шетелден әкелген орамалдан көп нәрсе жоқ. Неше атасы керек?!. Ақ, қызыл, сары, көк, жұқа, қалың, шашақты, шашақсыз,  гүлді, гүлсіз, сан түрлі... Басына тартпақ түгілі, әжем тұла бойын он рет орап алса да емін-еркін жететін орамалдар.
Шешем іссапармен кеткен кездері, әкем үйде көңілсіз жүреді. Сосын  себеп-сылтаусыз үйдегі бағбан, аспаз, аула сыпырушы, кір жуушы,   күзетшілер мен көлік жүргізушілерге қырғидай тиетін әдеті. Әйтеуір тырнақ астынан кір іздеп тауып, бір істеген ісін қайта істетіп жатқаны. Әжем оңашада: «Осы байғұстарға күн бермейтінің не? Соларды қинағаннан жаның рақаттана ма? Мін тағасың да жүресің... Отырса – опақ, тұрса – сопақ, ақырын жүрсе – малма аяқ, қатты жүрсе –  шаңды аяқ. Ұят қой, ұят!? Бір күні бәрін тастап кетіп қалса, қайтесің?» – деп өз бетін өзі шымшып, баласына  кейиді. «Ой, апа, бұлар қорыққанын сыйлайды. Жан бағып жүрген жерлерін тастап, қайда кетер дейсің? Жұмыссыз сандалған жұрт көп, кетсе, басқасы табылады», – дейді ол да міз бақпай.
Әжем бұрын өзінің күші барда: «Бұның бәрін бәрібір бұл үйде ешкім тауыспайды. Құр босқа толып тұр ғой. Балаларың жер», – деп, тоңазытқышта тұрған тамақтың шетінен үй қызметшілеріне салып беретін. Баласы мен келініне көрсетпей. Бірде қызық болды. Әжем үш қабат зәулім үйдің асты-үстіне асықпай «экскурсия» жасап жүріп, кездейсоқ зат қоймасына кезігеді.  «Қаз-қатар ілінген киім. Киілгені қайсы, киілмегені қайсы?!.Қысқы-жазғы аяқ киімдер де  самсап тұр-ау, самсап тұр.. Тура дүкендегі сияқты! Әуелі біреуін киіп тоздырмай, үсті-үстіне ала бергендері несі-ей!» – деп бұрқылдай сөйлеп жүргенін құлағым шалған. Ойымда ештеңе жоқ. Арада біраз уақыт өткен соң, аяқ астынан шу шықты. Әке-шешем ұятты бір жерге тойға кеткелі жатқан. «Махан» көздеген туфлиін таба алмай, зар илеп қалсын: «Парижге барғанда өзім сатып алған су жаңа туфлиім еді!» – деп. Әрі-бері іздеткенімен, ұшты-күйлі жоқ. Жер жұтып кеткендей, зым-зия. Әшейінде ұрынарға қара таппай жүретін «паханның» көктен сұрағаны жерден табылды. «Сырттан ұры келген жоқ. Қане, мойындаңдар, қайсың алдыңдар! Көздеріңді құртамын! Тентіретіп жіберемін!» – деп тепсінсін. Жұрттың бәрінің зәресі ұшып кеткен.
 Іштегі  ызы-шу, қым-қуыт оқиғадан тек сыртта күн шуақта мызғып отырған әжем ғана бейхабар екен. Жылап-сықтап жүргендердің бірінен мән-жайды білген соң: «Е, не болды сонша дүрлігіп? Толып жатқан көп төплидің бірі емес пе? Оны алған – мен. Алсам, төркініме асырған жоқпын, бағбан шалдың қызына  кигізіп жібердім, әкесіне ілесіп кеп, талдардың түбін қопсытып, аулаға гүл егіп жүрген... Аяқ киімі тозып кеткен екен, қуанғаннан тас қып құшақтай алып, «Спасибі, бәбішкі!» деп жылап жіберді», – демесі бар ма?!
Әжем тамағын ерте-жарықта ішіп, ұйқыға жатып қалған.  Ат шаптырым кең дастарқан басында бүгін де Мақсат ағам екеуміз ғана. Ол менен он жас үлкен. Бірақ сен деп сөйлей беремін. Ол да менімен тең дәрежеде сөйлеседі. Баласынбай. Сымбатты тұлғасы,  тартымды келбеті “паханның” жас кезіндегі түрінен аумайды. Альбомдағы фотосуреттеріне ұқсас. Меніңше, тек сырты ғана ұқсайтын сияқты. Шетелдегі әйгілі бір оқу орынына түскенін білемін, бірақ соның қайда екенін сұрамаппын. Керегі не... Ертең ол алыс жолға шығады. Көңілім құлазып, жапан далада жалғыз қалып бара жатқандаймын. Көңіл күйімді сездіргім келмей, әр нәрсенің басын бір шалып, сөзге тартқан боламын:
–    Макс аға, сен бар ғой, ә, ерте-е-ең оқу бітіргенде кім боласың?
– Білмеймін...Мүмкін президент болатын шығармын, – деді ол қара уылдырықты қара нанның үстіне пышақпен жұқалай жағып отырып.
–    Президент?
–  Неге таңданасың? Өзіміздің корпорацияның да... «Маханның» шаршап жүргенін сеземін. Қанша жылдан бері бизнес акулаларымен арпалысу оңай дейсің бе... Сонымен, сенің өзің ше? Өскенде кім болғың келеді?
–   Өскенде-е-е? Мен бе...Мен «садикке» бастық боламын.
–  Әзілің бе?
– Жоқ. Бірақ оған балалар емес, ылғи аталар мен әжелер барады, –дедім хрусталь люстраның сәулесімен шағылыса жылт-жылт еткен хрусталь фужердегі апельсин шырынын сыздықтата сорып отырып.
– Сонда қалай? – Оның қолындағы күміс пышағы сыңғыр етіп жерге түсіп кетті. Алдына аппақ алжапқыш байлап, екеуміздің арқа тұсымызда тұрған Күләйша лып етіп жерден көтерді де, басқасын ауыстырып қойды.
– Кәдімгідей. Кішкентай кезімде...үйдегілер мені таңертең «садикке» апарып, кешкісін әкетіп жүретін еді ғой.  Тап сондай болады.
– Сонда сенің «садигіңдегі» кемпір-шалдарды да бала-шағасы таңертең әкеліп, кешкісін әкете ме?
– Иә... Мүмкін оларды үйді-үйіне тарататын арнайы автобус шығарармын. Егер қажет болса.
–  Олар сонда  күнұзақ не істейді?
– Не істеуші еді? Бір-бірімен әңгімелеседі. Гүл өсіретін шығар. Шахмат, шашка ойнар. Ән салып, би билейді. Тамақ ішеді, ұйықтайды. Спортпен айналысады. Бассейнге жүзеді. Моншаға түседі...
– Бір сөзбен айтқанда, іштері пыспайды десеңші. Осы сенің-ақ ойыңа келмейтін бәле жоқ екен. Кіп-кішкентай болып! – деп рақаттана күлді ол.
Кенет тағы бір сөздің шетін қылтиттым. Көптен көңілімде жүрген. Бірақ кімнен сұрарсың. Әжемнің «бала-келіні» үйге өте  кеш келеді. Көбінесе мен ұйықтап жатқан кезде. Сосын жұмысқа кетеді. Өте ерте. Мен ұйықтап жатқанда. Кейде кешкі аста бас қосқанмен, әңгімелесудің реті келмейді. Жұмыстары тынымсыз ба,  әлде көше «тығыны» титықтарына тие ме, екеуінің де жүйкелері  тым жұқа. «Құдай-ау, тиіп кетсең сау ете қирап түсетін әйнек сияқты. Шытынап тұр-ау, шытынап тұр», – деп әжем дұрыс айтады. Ал енді бұны әжемнің өзінен сұрау ыңғайсыз сияқты... Ақыры, сол сұрағымды  ағама қойдым.
– Макс аға, ылғи қап-қара балалар кіріп-шығып жататын көрші үйді білесің ғой...
–	А-анау үйді айтасың ба? Қақпасы өмірі жабылмайтын...
–	 Иә.. Сол үйдің  ап-арық, қап-қара  әжесін бала-шағасы үнемі қол-аяғын жерге тигізбей, бір жақтарға апарып, әкеліп жатады. Алма-кезек. Бар тәуірін үстіне кигізіп. Ылғи терезеден көремін. Менің сұрайын дегенім...
– Көрші кемпірдің қайда барып жүргені ме? Тойға баратын шығар. Бәлкім, тума-туыстарына қонаққа. Жан-жақтағы балаларына қыдыратын болар. Алыстан орағытпай, нақты сұрағыңды қойсаңшы.
– Сұрайын дегенім...Осы біздің әжеміз неге жалғыз бала  тапқан?
– Сен не, соны да білмейсің бе? Атамыз ерте қайтыс болған. Сосын   әжем баласын бағып отыра берген ғой.
– Тағы күйеуге шығайын десе, ешкім қарамаған болар.
– Жоқ,  жас кезінде қасы-көзі қиылған, нағыз мисс болған кісі ғой.
– Оны қайдан білесің?
– Бұрын ауылдағы үйден өте ескі фотосын көргем.
– «Пахан» да красавчик қой, әжеме тартқан. «Махан» оның сыртқы фасадын  көре сала, бірден құлап түскен-ау, сірә...
– “Пахан”, “махан” деген  сөздерді қойсақ қайтеді? Қанша дегенмен, бізді өмірге әкелген солар ғой, – деді Макс.
– Әкелсе әкелген шығар. Бірақ, олар бізді еркелетіп, басымыздан сипады ма? Есімде жоқ. Енді кеп, оларға «папа», «мама» деп қалай өтірік жабысамыз? – дедім мен.
–	Астауға ауыздарын малып, құдық қасынан кетпейтін  жеруік сиырлар құсап,  бұлар не ішпей, не қоймай, дастарқан басында  осылай отыра бере ме?! – деп күңкілдеді Күләйша. Аузымыздан шыққан әр сөзді аңдып, кеш бойы қасымызда қаққан қазықтай қақшиып тұрғаны ма сонда?!
Дүбірлі сайыстан олжалы оралдым. Әке-шешем Италияға кетіпті. Демалуға. Алып-ұшып әжемнің бөлмесіне кірсем, Күләйша кішкене қасықпен ерніне су тамызып отыр екен.
– Келдің бе, жарығым? – деп күбірлеп, әжем қолымнан сипады. Аз уақытта жағы қушиып, беті бір шөкім боп, көзі шүңірейе  жүдеп қалыпты. Кәрілік деген қандай жаман еді?!
– Апа қатты ауырып қалды, – деп сыбырлады Күләйша.
– Дәрігер шақыртпадың ба?
– Күзетшілер көнбеді: «Біздің басымыз екеу емес. Қожайын үйге бөтен ешкімді кіргізбеңдер!» – деп қадап тұрып айтып кеткен», – деп... Түу, сенің келгенің қандай жақсы болды!?
 Әжем аздан соң қалғып кетті. Жіпсіз байланып, қасынан кете алмадым. Бір кезде әжем де мен сияқты бала болды ғой. Ертең мен де қартаямын. Алдымызда не күтіп тұр екен?!..
–  Аға мен тәтенің шетелге кеткелі жатқанын естігесін: «Төрімнен көрім жуық. Мен өлген соң  да қыдыратын едіңдер ғой!» – деп жыласын. «Қасыңызда күтушіңіз бар... Ас-суыңыз әзір, ештеңеге мұқтаж емессіз. Қорықпаңыз, әзір өлмейсіз», – деді тәте күліп. «Өлуіңізді күтіп, ешқайда шықпай, қалай отырамыз? Алыс жолға кетіп бара жатқанда, жаман ырым бастап, жылағаныңыз не?» – деді аға кейіп. Олар кетер-кетпестен, апа маған бой бермей, сыртқа ұмтылды... Қақпаны дүрс-дүрс ұрғылап, еңіз-теңіз еңіресін-ай бір. Өксіп-өксіп, көп жылады. Бала құсап. Содан... осылай ауырып қалды. Неше күннен бері  тамақ ішпей жатыр...
– Қаңыраған үлкен үйде бір өзің қатты қорыққан шығарсың? – дедім Күләйшаға жаным ашып.
–	Бүгін түнде шырт ұйқыда жатсам, шашы ебіл-дебіл, жалаң аяқ, жалаң бас мына кісі, әжеңді айтамын,  қасыма келіп тұр. «Бейшара кемпір қайтыс болды. Иманы үйірілмей, иесіз үйде... Алыста жүрген баласын күтпей жерлей бересіңдер ме?» – деп. «Қайдағы кемпір?–дедім түкке түсінбей. Қорқынышты түс көрген шығар деп ойлағам. «Мәхфузаны айтам...»  – деді ол көзін тас төбеге қадаған қалпы.
–	Мәхфуза дегені кім сонда?
–	Қойшы, соны да білмейсің бе? Апаның өзінің аты ғой, оның анадай сөздерін естіген соң, зәре-иманым қалмады. Есігін сыртынан тіреп, барлық бөлменің шамын жағып, қабырғадағы дәу телевизірді бар дауысымен қосып қойып, таң атқанша ояу отырдым. Енді ат басындай алтын берсе де, алжыған кемпірдің қасында қалмаймын!.. – деді Күләйша қатулана.
	Әжем ғой Макске: “Өзі бір инабатты, ибалы бала. Осы қызға үйленсейші», – дейтін. Ол күліп: «Әже, оқуым бар ғой», – деп басын алып қашатын. «Алаңдамай, оқуыңа бара бер, жарығым. Келін екеуміз ауылға көшіп барамыз. Сосын  атаңнан қалған қара шаңырақта сені күтіп отырамыз ғой», – дейтін шын пейілімен. Еһ, Күләйша!..
Әжем ауырғалы үйдің іші бір түрлі. Көңілсіз. Үрейлі. Абажадай үйдің еңсесі басылып, іші күңгірт тартып кеткендей.  Әке-шешем соңғы кезде үйге көз байланбай-ақ, ашық-жарықта келіп жүр. Бұрынғыдай емес, «банкет», «презентация», «юбилей», «конференция», «форумдары» сиреді-ау деймін. Көбінесе, екеуі өз бөлмелерінен шықпайды. Өздерін бір түрлі кінәлі сезінетін сияқты. Үш қабат үйдің ішінен жаныма жайлы жер таба алсамшы. Сосын қыстырылып, екеуінің қастарына тығыламын.  Бүгін де ноутбугімді ашып, интернетті шарлап кеткем... «Махан» кенет газеттен басын көтеріп, маған шүйліксін:
–	Сен осы кітаптың не екенін білесің бе? Ертелі-кеш интернеттен шықпайсың. Біз үйде жоқта не істейсің?
–	Осы таяуда ғана бір кітап оқып шықтым. Джон Рокфеллер туралы.
–	Хабарым бар. Ең алғашқы миллион долларын 33 жасында тапқан. 43 жасында әлемге әйгілі өз монополиясын құрған америкалық миллиардер ғой, – деді «махан».
–	Ой, оған жету қайда бізге?! Қап әттеген-ай, гол салып кеткенін қарашы! – деді кіжініп, футбол матчын қарап отырған «пахан». Өшін менен алғысы келгендей:
–	Оқығаның рас болса, қане айтшы, не ұқтың? – деп зілденді.
–	Ол күні-түні демалмастан, бой жазып қыдырмастан, тек ақша табуды ғана ойлапты. Туыс-тума, жолдас-жора дегенді ұмытып... Сосын оны жұрттың бәрі жек көріп кетеді. Тіпті туған ағасы да. Жек көргені соншалықты, соның жеріндегі моладан өз балаларының сүйегін қазып алып кетеді. Қарамағындағы жұмысшылары да сұмдық жек көреді. Олар Джоннан айнытпай қуыршақ жасап, соны дарға асып қояды.
–	Көре алмаған жұрт не істемейді! – деді «пахан» көзін экраннан айырмай.
–	 Ақыры оның шашы, қас-кірпігі бірден сыпырылып түседі. Терісі сүйегіне жабысып, тірі аруаққа айналады. Ширығып-шаршағаннан ауруға шалдығады.
–	Ақшалы адамға  мықты профессорларға көріну, қымбат дәрілер табу сөз емес қой! – деді «пахан» мырс ете.
–	Оған дәрі-дәрмектен көмек болмайды. Ақыры, жас босанған әйелдің  сүтін ішеді. Медиктердің айтуымен.
–	Құдай сақтасын! Бірақ... адам жаны үшін не істемейді?! – деді «махан».
–	 53 жасында бар жұмысын қояды. Гольф ойнауды үйренеді, бақ өсіреді. Ән айтады. Сосын... басқалардың тұрмыс-тірлігіне көңіл аударады. Ақшасын оңды-солды тарата бастайды
–	Кім көрінгенге ме? – «Пахан» бетіме түксие қарады.
–	Негр жастарына. Солардың оқу ақысын төлейді.
–	 Соқ өтірікті! Ол заманда ақ нәсілді адамдар негрлерді көзге ілмейтін, тіпті менсінбейтін!
–	Бала кітаптан оқығанын айтып отыр ғой, оған несіне кейисің?
–	Джон ағай сосын Мичиган көлінің маңындағы кішкене бір колледжге миллиондап ақша төгеді.
–	Иә, шықпа жаным шықпамен тұрған сол колледж кейін әлемге әйгілі Чикаго университетіне айналған. Қазір біздің Макс сонда оқып жатыр ғой!  –  «Маханның» үнінде  мақтаныш бар сияқты.
–	Шын ба? Шынымен  сонда  оқи ма?! – дедім таңғалып. Ол басын изеді.
–	 Өзі ше,  оның өзі не болды? – деді  «пахан» экранға телмірген күйі.
–	98 жасында қайтыс болды.
–	Ең болмаса 100-ге де жетпеген екен!?. Күллі әлем юбилейін жасайтын еді, қап! –  «Пахан» қарқ-қарқ күлді. «Махан» таңғала бас шайқаумен болды. Оның неге, кімге таңғалғанын ұқпадым. Миллиардер Рокфеллерге ме, жоқ әлде...
–	Өскенде кім боласың, қызым?–деді ол, көзінің нұрын төге, маған бір түрлі сүйсіне қарап. «Қызым» деген үнінде жүректегі мұзды ерітетіндей, бір жылылық, мейірім бар сияқты.
–	Қойшы, сен де... Әлі кішкентай бала емес пе? Бұл өскенше, бірдеңе ойластырармыз, – деді сүйікті командасы жеңіп, қуаныштан жүзі гүл-гүл жайнаған «пахан».
«Бала Би» журналының 2012 жылғы санынан
Айдар: Менің сүйікті мамандығым
Серік Қуандықұлы АҚШОЛАҚОВ  – медицина ғылымының докторы, профессор. Қазақстанның еңбек сіңірген қызметкері. Ақтөбе мемлекеттік медицина институтын бітірген. Ақтөбе облыстық ауруханасында нейрохирург (1976–81), Мәскеу нейрохирургия ғылыми-зерттеу институтында клиникалық ординатор, аспирант (1981–89), Алматыдағы Дәрігерлер білімін жетілдіру институтында нейрохирург(1989–92), 1992 ж. сонда кафедра меңгерушісі, сонымен бірге 1996 жылдан ҚР Денсаулық сақтау министрлігінің бас нейрохирургі. Республикалық нейрохирургия ғылыми орталығының бас директоры.
 Негізгі ғылыми-зерттеу жұмыстары бас миы ішінен және ми қабыршағынан болатын орталық жүйке жүйесі мен жұлын ісіктерін, бас сүйек-ми жарақаттарын емдеу мәселелеріне арналған. Ақшолақов нейрохирургиялық ауруларға қатысты барлық хирургиялық әдістерді өз іс-тәжірибесінде қолдана отырып, мидың ең күрделі саналатын базальдік бөлімдеріне, ми бағанасына, қарынша жүйесіне, ми тамырларына хирургиялық операция жасайды. 8 патент пен авторлық куәліктің иегері, 150-ден астам ғылыми еңбегі және 6 монографиясы жарық көрді.
Тақырып: «Нейрохирургтің атқаратын жұмысын «зергерлік» жұмыспен салыстыруға болады»
–	Серік Қуандықұлы, Сіз неліктен дәрігерлік мамандықты қаладыңыз?
–	Менің бал дәурен – балалық шағым, көптеген адамдардікі сияқты алтын бесік ауылда өтті. Ал бұл мамандықты таңдауыма нағашы атамның әсері мол болды. Себебі ол кісінің емшілік қасиеті бар еді, ауыл арасында адамдарды емдейтін. Науқастардан алғыс арқалаған ата бейнесі, менің балалық санамда болашақта кім боламын деген сұрақтың жауабын нақты айқындауда ерекше орнын алды. Мектепті үздік бітірген соң, бала күндегі арманымның жетегімен Ақтөбе медицина институтына оқуға түстім.
–	Нейрохирургтің жай хирургтен айырмашылығы неде?
–	Медицинаның нейрохирургия саласы Қазақстанда, тіпті, әлемде кенже дамыған салалардың бірі десе қате болмас еді. Нейрохирургия саласы ересектер мен балалардағы бассүйек-ми жарақатын, жұлын-омыртқа жарақатын, бас миындағы қантамырлар мен ісіктерге жасалатын күрделі операцияларды іске асыратын медицина саласы. Ал жай хирургтан айырмашылығына келер болсақ, нейрохирургтің атқаратын жұмысын «зергерлік» жұмыспен салыстыруға болады, яғни «инемен құдық қазғандай» десек артық айтпаған болар едім. Соңғы үлгідегі заманауи құрал-жабдықтармен жұмыс жасау да асқан білімділікті, ептілікті, кәсіби шеберлікті талап етеді.
–	Болашақта нейрохирург болуды армандайтын балаларға қандай кеңес берер едіңіз?
–	Ең алдымен, нейрохирург болуды армандайтын балаларға таңдаған мамандығына жүрек қалауымен келуді, ол үшін терең білім, шыдамдылық пен төзімділіктің, болашақ дәрігер ретінде науқастарға деген мейірімділік пен жан жылуының басты талап екендігін айтқым келеді. Нейрохирург мамандығын таңдағысы келетін балалр Тәуелсіз еліміздің жарқын болашағына өз үлесін қосатын нағыз патриоттар болса екен деп тілеймін және сенемін. Ақ халатты абзал жан деген атқа лайықты болу – дәрігердің ең басты міндеті екендігін әрдайым есте ұстау қажет.
Айдар: Сөз сиқыры
–	Құрметті «Бала Би» оқырмандары! Бүгінде күнделікті қолданыста жүрген құрбы-құрдас сөзінің мәнінің түп-төркіні қайдан екенін білеміз бе? Әрине, жасыратын несі бар? Біріміз білсек, біріміз білмейміз. Бүгінгі санымызда әдеттегідей УӘЛИЕВ Нұргелді ағамыз өздеріңізбен құрбы-құрдас сөзінің байырғысы мен бүгінгісін мысалдарымен дәлелдеп, сырына үңіледі.
Құрбы-құрдас
Құрбы-құрдас. Бұл қос сөздің, былайша қарағанда екі сыңары да түсінікті. Жас шамасы қарайлас адамдарды құрбы-құрдас деп айтатындығы белгілі. Бастапқыда қос сөздің өзгеше мәнде жұмсалғандығы байқалады. Әйгілі ғалым М.Қашқари (XI ғасыр) сөздігінде құр сөзі «дәреже», «лауазым» дегенді білдіреді делінген. Осындай дерекке қарағанда құрдас деп әуелде жасы қарайлас адамдарды емес, лауазымы қатарлас кісілерді атаса керек.
Ал құр сөзінің байырғы тілде «лауазым», «дәреже», мағынасын білдіруінің өзіндік себебі бар. М. Қашқаридың  «Түркі сөздерінің жинағында» («Диуан лұғат ат-түрік») құр сөзі «белбеу» дегенді де білдіреді. Қазіргі тіліміздегі құрсау, құрсақ осы құр сөзімен төркіндес екендігі еш күмән тудырмайды. Көне тілде құр сөзінің бірде лауазымды, бірде бұйым атауын (белбеу) білдіруі әрине, кездейсоқ, бір-біріне байланыссыз нәрсе емес. Олай дейтініміз: белбеу (құр) белге буынатын бұйым болумен бірге ертеде лауазым, дәрежені көрсететін белгі де болған. Орда, сарай төңірегіндегілер өзінің лауазымына қарай асыл тас орнатып, күміс құйып, алтын жалатқан әшекей, зері әртүрлі белбеу (құр) арқылы ғана емес, өзге де заттар арқылы білдіру салтының болғандығын байырғы мұралардан кездестіріп отырамыз. Туыстас қырғыз халқының ұлы эпосы «Манаста» («Көкетайдың ертегісі». Ш. Уәлиханов жазып алған бөлігі. Қазақшалаған академик Ә. Марғұлан. 1973 ж.):
Көзтоға тағынып,
Көріне төре боламын.
Алтай толған көп қалмақ,
            Араласа қонамын, – деген жолдар бар.
Мұндағы көзтоға – «бас киімге қадайтын меруерт бұршағы» (Ә. Марғұлан). Көзтоға жай ғана әшекей сәндік бұйым емес. Ол – ақсүйектікті, төре тегін білдіретін ерекше белгі. Осыған ұқсас жайды қазақтың көркем жырларының бірі – «Арқалық батырдан» да ұшыратамыз:
Бір жерге кеп тұрып ем, үйме-жүйме,
Сары жарғақ, сары шалбар алтын түйме,
Бір жалғыз қара ала атты тура салды.
Зәңгі екен қызыл тасты тұтқан күйде.
Зәңгілер (моңғолша – дзанги, «лауазымы кіші чиновник») дәрежесіне қарай ақ, сары қызыл тас тағып жүреді. Сонымен, құрдас сөзі бастапқыда жас шамасы қарайлас адамдар жөнінде емес, лауазым, дәрежеге байланысты қолданылған. Халқымыздың асыл мұрасы «Қобыланды батыр» эпосынан құрдас сөзінің ерекше қолданысын кездестіреміз:
Жая менен жал құрдас,
Шекер менен бал құрдас.
Көбіктінің көп жылқы,
Олжа қоспай ал, құрдас.
   Қазіргі тілдің өлшемі тұрғысынан қараған адамға жая мен жал, шекер мен бал құрдас деу қисынсыз көрінуі ықтимал. Шындығында, құрдас сөзінің байырғы кезде дәрежелес, лауазымдас, қатар, тең, деген орайда жұмсалатындығын еске алсақ, жая да, жал да қонақ құрметтеуде орны бірдей аса сыйлы тағам дегенді аңғартатыны байқалып тұрады. Мұндайда байырғы мұраның жыр жолдарына қазіргі тілдің өлшемімен қарамай, өткендегі жай-күйінен хабардар болып оқудың айрықша әсері бар.
Қымбатты, балалар! Егер өздеріңді қызықтыратын сұрақтар болса редакция мекенжайына хат жолдаңдар.
БІРІНШІ СӨЗ: Бұл жасқа келгенше жақсы өткіздік пе, жаман өткіздік пе, әйтеуір бірталай өмірімізді өткіздік: алыстық, жұлыстық, айтыстық, тартыстық - әурешілікті көре-көре келдік. Енді жер ортасы жасқа келдік: қажыдық, жалықтық; қылып жүрген ісіміздің баянсызын, байлаусызын көрдік, бәрі қоршылық екенін білдік. Ал, енді қалған өмірімізді қайтіп, не қылып өткіземіз? Соны таба алмай өзім де қайранмын.
Ел бағу? Жоқ, елге бағым жоқ. Бағусыз дертке ұшырайын деген кісі бақпаса, не албыртқан, көңілі басылмаған жастар бағамын демесе, бізді құдай сақтасын!
Мал бағу? Жоқ, баға алмаймын. Балалар өздеріне керегінше өздері бағар. Енді қартайғанда қызығын өзің түгел көре алмайтұғын, ұры, залым, тілемсектердің азығын бағып беремін деп, қалған аз ғана өмірімді қор қылар жайым жоқ.
Ғылым бағу? Жоқ, ғылым бағарға да ғылым сөзін сөйлесер адам жоқ. Білгеніңді кімге үйретерсің, білмегеніңді кімнен сұрарсың? Елсіз-күнсізде кездемені жайып салып, қолына кезін алып отырғанның не пайдасы бар? Мұңдасып шер тарқатысар кісі болмаған соң, ғылым өзі - бір тез қартайтатұғын күйік.
Софылық қылып, дін бағу? Жоқ, ол да болмайды, оған да тыныштық керек. Не көңілде, не көрген күніңде бір тыныштық жоқ, осы елге, осы жерде не қылған софылық?
Балаларды бағу? Жоқ, баға алмаймын. Бағар едім, қалайша бағудың мәнісін де білмеймін, не болсын деп бағам, қай елге қосайын, қай харекетке қосайын? Балаларымның өзіне ілгері өмірінің, білімінің пайдасын тыныштықпенен керерлік орын тапқаным жоқ, қайда бар, не қыл дерімді біле алмай отырмын, не бол деп бағам? Оны да ермек қыла алмадым.
Ақыры ойладым: осы ойыма келген нәрселерді қағазға жаза берейін, ақ қағаз бен қара сияны ермек қылайын, кімде-кім ішінен керекті сөз тапса, жазып алсын, я оқысын, керегі жоқ десе, өз сөзім өзімдікі дедім де, ақыры осыған байладым, енді мұнан басқа ешбір жұмысым жоқ.
ЕКІНШІ СӨЗ: Мен бала күнімде естуші едім, біздің қазақ сартты көрсе, күлуші еді «енеңді ұрайын, кең қолтық, шүлдіреген тәжік, Арқадан үй төбесіне саламын деп, қамыс артқан, бұтадан қорыққан, көз көргенде «әке-үке» десіп, шығып кетсе, қызын боқтасқан, «сарт-сұрт деген осы» деп. Ноғайды көрсе, оны да боқтап күлуші еді: «түйеден қорыққан ноғай, атқа мінсе - шаршап, жаяу жүрсе - демін алады, ноғай дегенше, ноқай десеңші, түкке ыңғайы келмейді, солдат ноғай, қашқын ноғай, башалшік ноғай» деп. Орысқа да күлуші еді: «ауылды көрсе шапқан, жаман сасыр бас орыс» деп.
Орыс ойына келгенін қылады деген... не айтса соған нанады, «ұзын құлақты тауып бер депті» деп.
Сонда мен ойлаушы едім: ей, құдай-ай, бізден басқа халықтың бәрі антұрған, жаман келеді екен, ең тәуір халық біз екенбіз деп, әлгі айтылмыш сөздерді бір үлкен қызық көріп, қуанып күлуші едім.
Енді қарап тұрсам, сарттың екпеген егіні жоқ, шығармаған жемісі жоқ, саудагерінің жүрмеген жері жоқ, қылмаған шеберлігі жоқ. Өзіменен өзі әуре болып, біріменен бірі ешбір шаһары жауласпайды! Орысқа қарамай тұрғанда қазақтың өлісінің ахиреттігін, тірісінің киімін сол жеткізіп тұрды. Әке балаға қимайтұғын малыңды кірелеп сол айдап кетіп тұрды ғой. Орысқа қараған соң да, орыстың өнерлерін бізден олар көп үйреніп кетті. Үлкен байлар да, үлкен молдалар да, ептілік, қырмызылық, сыпайылық - бәрі соларда. Ноғайға қарасам, солдаттыққа да шыдайды, кедейлікке де шыдайды, қазаға да шыдайды, молда, медресе сақтап, дін күтуге де шыдайды. Еңбек қылып, мал табудың да жөнін солар біледі, салтанат, әсем де соларда. Оның малдыларына, құзғын тамағымыз үшін, біріміз жалшы, біріміз қош алушымыз. Біздің ең байымызды: «сәнің шақшы аяғың білән пышыратырға қойған идән түгіл, шық, сасық казақ», - деп үйінен қуып шығарады. Оның бәрі - бірін-бірі қуып қор болмай, шаруа қуып, өнер тауып, мал тауып, зор болғандық әсері. Орысқа айтар сөз де жоқ, біз құлы, күңі құрлы да жоқпыз. Бағанағы мақтан, бағанағы қуанған, күлген сөздеріміз қайда?
ҮШІНШІ СӨЗ: Қазақтың бірінің біріне қаскүнем болмағының, бірінің тілеуін бірі тілеспейтұғынының, рас сөзі аз болатұғынының, қызметке таласқыш болатұғынының, өздерінің жалқау болатұғынының себебі не? Һәмма ғаламға белгілі данышпандар әлдеқашан байқаған: әрбір жалқау кісі қорқақ, қайратсыз тартады; әрбір қайратсыз қорқақ, мақтаншақ келеді; әрбір мақтаншақ қорқақ, ақылсыз, надан келеді; әрбір ақылсыз надан, арсыз келеді; әрбір арсыз жалқаудан сұрамсақ, өзі тойымсыз, өнерсіз, ешкімге  достығы  жоқ жандар  шығады.
Мұның бәрі төрт аяқты малды көбейтеміннен басқа ойының жоқтығынан, өзге егін, сауда, өнер, ғылым - солар секілді нәрселерге салынса, бұлай болмас еді. Әрбір мал іздеген малым көп болса, өзімдікі де, балаларым да малды болса екен дейді. Ол мал көбейсе, малшыларға бақтырмақ, өздері етке, қымызға тойып, сұлуды жайлап, жүйрікті байлап отырмақ. Қыстауы тарлық қылса, арызы жеткендік, сыйы өткендік, байлық қызметінен біреудің қыстауын сатып алмақ, ептеп алмақ, тартып алмақ. Ол қыстауынан айырылған және біреуге тиіспек, я болмаса орынсыздығынан елден  кетпек - әр қазақтың ойы осы.
Осылар біріне бірі достық ойлай ала ма? Кедей көп болса, ақысы кем болар еді, малдан айырылғандар көбейсе, қыстауы босар еді деп, мен ананы кедей болса екен деп, ол мені кедей болса екен деп, әуелде ішімізбен қас сағындық. Әрі-беріден соң сыртымызға шықты, жауластық, дауластық, партияластық. Осындай қастарға сөзім өтімді болсын және де ептеп мал жиюға күшім жетімді болсын деп, қызметке  болыстық,  билікке  таластық.
Сонан соң не момынның баласы бөтен жаққа шығып, еңбек қылып, мал іздемейді, егін, сауданың керегі жоқ болады. Өз басын өзі осындай таласпенен кісі көбейтеміз деп партия жиғандардың бүгін біреуіне, ертең біреуіне кезекпен сатады да жүреді. Ұрылар тыйылмайды. Ел тыныш болса, оның ұрлығын ешкім сүйемес еді. Ел екі жар болған соң, кім ант ішіп ақтап, арамдығын жақтап, сүйеймін десе, соған жақ болып сүйеніп, бұрынғыдан ұрлығын әлденеше есе асырады.
Елдегі жақсы адамдардың бәрінің үстінен бекер, өтірік «шапты, талады» деген әртүрлі уголовный іс көрсетіп, арыз береді. Оған дознание - тергеу шығарады. Өтірік көрмегенін көрдім деуші куәлар да әлдеқашан дайындап қойылған, бағанағы жақсы адам сайлауға жарамасы үшін. Ол адам басын құтқармақ үшін жамандарға жалынса, оның да адамдығының кеткені, егер жалынбаса, тергеулі, сотты адам болып, ешбір қызметке жарамай, басы қатерге түсіп өткені. Ол болыс болғандар өзі  қулық, арамдықпенен болыстыққа жеткен соң, момынды қадірлемейді, өзіндей арам, қуларды қадірлейді, өзіме дос болып, жәрдемі тиеді деп, егер қас болса, бір түрлі өзіме де залал жасауға қолынан  келеді деп.
Осы күнде қазақ ішінде «ісі білмес, кісі білер» деген мақал шықты. Оның мәнісі: «ісіңнің түзулігінен жетпессің, кісіңнің амалшы, айлалылығынан жетерсің» деген сөз. Үш жылға болыс сайланады. Әуелгі жылы «Сені біз сайламадық па?» деп елдің бұлданғандығымен күні өтеді. Екінші жылы кандидатпенен аңдысып күні өтеді. Үшінші жылы сайлауға жақындап қалып, тағы болыс болып қалуға болар ма екен деп күні өтеді. Енді несі қалды? Осы қазақ халқының осындай бұзықшылыққа тартып, жылдан жылға төмендеп бара жатқанын көрген соң, менің ойыма келеді: Халықтың болыстыққа сайлаймын деген кісісі пәлен қадәрлі орысша образование алған кісі болсын. Егер де орталарында ондай кісісі жоқ болса, яки бар болса да сайламаса, уезный начальник пенен военный губернатордың назначениесімен болады десе, бұл халыққа бек пайдалы болар еді. Оның себебі: әуелі - қызметқұмар қазақ балаларына образование беруге ол да - пайдалы іс, екінші - назначениемен болған болыстар халыққа міндетті болмас еді, ұлықтарға міндетті болар еді.
Уә және назначение қылғанда тергеуі, сұрауы барлығына қарамаса, өтірік арыз берушілер азаяр еді, бәлки жоғалар еді. Уә және әрбір болыс елде старшина басы бір би сайланғандық, бұл халыққа көп залал болғандығы көрініп, сыналып білінді. Бұл билік деген біздің қазақ ішінде әрбір сайланған кісінің қолынан келмейді. Бұған бұрынғы «Қасым ханның қасқа жолын, Есім ханның ескі жолын», Әз Тәуке ханның Күлтөбенің басындағы күнде кеңес болғанда «Жеті жарғысын» білмек керек. Әм, ол ескі сөздердің қайсысы заман өзгергендікпенен ескіріп, бұл жаңа заманға келіспейтұғын болса, оның орнына татымды толық билік шығарып, төлеу саларға жарарлық кісі болса керек еді, ондай кісі аз, яки тіпті жоқ.
Бұрынғы қазақ жайын жақсы білген адамдар айтыпты: «Би екеу болса, дау төртеу болады» деп. Оның мәнісі - тақ болмаса, жұп билер таласып, дау көбейте береді дегенмен айтылған сөз. Өйтіп би көбейткенше, әрбір болыс елден толымды-білімді үш-ақ кісі билікке жыл кесілмей сайланса, олар түссе, жаманшылығы әшкере білінгендікпенен түссе, әйтпесе түспесе.
Ол билерге даугер адамдар қалмай, екеуі екі кісіні билікке таңдап алып, үстіне біреуді посредникке сайлап алып, біте берсе; егер оған да ынтымақтаса алмаса, бағанағы үш бидің біреуін алып, яки жеребемен сайлап алып жүгінсе, сонда дау ұзамай, бітім болар еді.
ТӨРТІНШІ СӨЗ: Әрбір байқаған адам білсе керек: күлкі өзі бір мастық екенін, әрбір мас кісіден ғафил көп өтетұғынын да, әрбір мастың сөйлеген кезінде бас ауыртатұғынын. Бұлай болғанда, күлкіге салынған кісі не шаруадан, не ақылдан, не бір ұят келерлік істен құр, ғафил көп өткізіп отырса керек. Осындай ғафилдік көп өткізіп, өлмеген кісінің не дүниеде, не ахиретте басы бір ауырмай қалмаса керек.
Әрбір уайым-қайғы ойлағыш кісі не дүние шаруасына, не ахирет шаруасына өзгеден жинақырақ болса керек. Әрбір жинақылықтың түбі кәніш болса керек. Енді олай болғанда, үнемі уайым-қайғыменен жүре аламыз ба? Үнемі күлмей жүруге жан шыдай ма екен? Жоқ, мен үнемі уайым-қайғыменен бол демеймін. Уайым-қайғысыздығыңа уайым-қайғы қыл дағы, сол уайым-қайғысыздықтан құтыларлық орынды харекет табу керек һәм қылу керек. Әрбір орынды харекет өзі де уайым-қайғыны азайтады, орынсыз күлкіменен азайтпа, орынды харекетпен азайт!
Шығар есігін таба алмай, уайым-қайғының ішіне кіріп алып, қамалып қалмақ, ол өзі де - бір антұрғандық. Және әрбір жаман кісінің қылығына күлсең, оған рахаттанып күлме, ыза болғаныңнан күл, ызалы күлкі - өзі де қайғы. Ондай күлкіге үнемі өзің де салынбассың, әрбір жақсы адамның жақсылық тапқанына рахаттанып күлсең, оның жақсылықты жақсылығынан тапқандығын ғибрат көріп күл. Әрбір ғибрат алмақтың өзі де мастыққа жібермей, уақытымен тоқтатады. Көп күлкінің бәрін де мақтағаным жоқ, оның ішінде бір күлкі бар-ау, құдай жаратқан орныменен іштен, көкіректен, жүректен келмейді, қолдан жасап, сыртыменен бет-аузын түзеп, бай-бай күлкінің әнін сәндеп, әдемішілік үшін күлетін бояма күлкі.
Адам баласы жылап туады, кейіп өледі. Екі ортада, бұ дүниенің рахатының кайда екенін білмей, бірін-бірі аңдып, біріне-бірі мақтанып, есіл өмірді ескерусіз, босқа, жарамсыз қылықпен, қор етіп өткізеді де, таусылған күнде бір күндік өмірді бар малына сатып алуға таба алмайды.
Қулық саумақ, көз сүзіп, тіленіп, адам саумақ - өнерсіз иттің ісі. Әуелі құдайға сыйынып, екінші өз қайратыңа сүйеніп, еңбегіңді сау, еңбек қылсаң, қара жер де береді, құр тастамайды.
БЕСІНШІ СӨЗ: Көкірек толған қайғы кісінің өзіне де билетпейді, бойды шымырлатып, буынды құртып, я көзден жас болып ағады, я тілден сөз болып ағады. Қазақтар: «Ә, құдай, жас баладай қайғысыз қыла гөр!» деп тілек тілегенін өзім көрдім. Онысы - жас баладан гөрі өзі есті кісі болып, ескермес нәрсесі жоқсып, қайғылы кісі болғансығаны. Қайғысы не десең, мақалдарынан танырсың: әуелі - «Түстік өмірің болса, күндік мал жи», «Өзіңде жоқ болса, әкең де жат», «Мал - адамның бауыр еті», «Малдының беті - жарық, малсыздың беті - шарық», «Ер азығы мен бөрі азығы жолда», «Ердің малы елде, еріккенде қолда», «Берген перде бұзар», «Алаған қолым - береген», «Мал тапқан ердің жазығы жоқ», «Байдан үмітсіз - құдайдан үмітсіз», «Қарның ашса, қаралы үйге шап», «Қайраны жоқ көлден без, қайыры жоқ елден без» деген осындай сөздері көп, есепсіз толып жатыр.
Бұл мақалдардан не шықты? Мағлұм болды: қазақ тыныштық үшін, ғылым үшін, білім үшін, әділет үшін қам жемейді екен, мал үшін қам жейді екен, бірақ ол малды қалайша табуды білмейді екен, бар білгені малдыларды алдап алмақ яки мақтап алмақ екен, бермесе оныменен жауласпақ екен. Малды болса, әкесін жаулауды да ұят көрмейді екен. Әйтеуір ұрлық, қулық-сұмдық, тіленшілік, соған ұқсаған қылықтың қайсысын болса да қылып жүріп, мал тапса, жазалы демесек керек екен.
Бұлардың жас баланың ақылынан несі артық? Бірақ, жас бала қызыл ошақтан қорқушы еді, бұлар тозақтан да қорықпайды екен. Жас бала ұялса, жерге ене жаздаушы еді, бұлар неден болса да ұялмайды екен. Сол ма артылғаны? Қолымыздағыны үлестіріп талатпасақ, біз де өзіндей болмасақ, безеді екен. Іздеген еліміз сол ма?
АЛТЫНШЫ СӨЗ: Қазақтың бір мақалы: «Өнер алды - бірлік, ырыс алды -тірлік» дейді. Бірлік қандай елде болады, қайтсе тату болады - білмейді. Қазақ ойлайды: бірлік - ат ортақ, ас ортақ, киім ортақ, дәулет ортақ болса екен дейді. Олай болғанда байлықтан не пайда, кедейліктен не залал? Ағайын құрымай мал іздеп не керек? Жоқ, бірлік - ақылға бірлік, малға бірлік емес. Малыңды беріп отырсаң, атасы басқа, діні басқа, күні басқалар да жалданып бірлік қылады! Бірлік малға сатылса, антұрғандықтың басы осы. Ағайын алмай бірлік қылса керек, сонда әркім несібесін құдайдан тілейді, әйтпесе құдайдан тілемейді, шаруа іздемейді. Әуелі біріне-бірі пәле іздейді. Не түсін, не ажарын, не өкпесін бұлдап, ол болмаса, бір пәле салып, қорғалатып, әйтеуір бірін-бірі алдаудың амалын іздеседі. Мұның қай жерінен бірлік шықты?
«Ырыс алды - тірлік» дейді, ол қай тірлік? Ол осы жан кеудеден шықпағандық па? Жоқ, ондай тірлік итте де бар. Ондай тірлікті қымбат көріп, бұлдаған адам өлімді жау көріп, ахиретке дұшпан болады. Жанын қорғалатып, жаудан қашып, қорқақ атанып, еңбек қылудан, қызмет қылудан қашып, еріншек атанып, ез атанып, дүниеде әлгі айтылған ырысқа дұшпан болады. Ол айтқан тірлік олар емес. Көкірегі, көңілі тірі болса, соны айтады. Өзің тірі болсаң да, көкірегің өлі болса, ақыл табуға сөз ұға алмайсың. Адал еңбекпен ерінбей жүріп мал табуға жігер қыла алмайсың.
Кеселді жалқау, қылжақбас,
Әзір тамақ, әзір ас,
Сыртың - пысық, ішің - нас,
Артын ойлап ұялмас, -
болып жүріп, тірімін деме, онан да алла жіберген ақ бұйрықты өлімнің өзі артық.
ЖЕТІНШІ СӨЗ: Жас бала анадан туғанда екі түрлі мінезбен туады: біреуі - ішсем, жесем, ұйқтасам деп тұрады. Бұлар - тәннің құмары, бұлар болмаса, тән жанға қонақ үй бола алмайды. Һәм өзі өспейді, қуат таппайды. Біреуі - білсем екен демеклік. Не көрсе соған талпынып, жалтыр-жұлтыр еткен болса, оған қызығып, аузына салып, дәмін татып қарап, тамағына, бетіне басып қарап, сырнай-керней болса, дауысына ұмтылып, онан ержетіңкірегенде ит үрсе де, мал шуласа да, біреу күлсе де, біреу жыласа да тұра жүгіріп, «ол немене?», «бұл немене?» деп, «ол неге үйтеді?» деп, «бұл неге бүйтеді?» деп, көзі көрген, құлағы естігеннің бәрін сұрап, тыныштық көрмейді. Мұның бәрі - жан құмары, білсем екен, көрсем екен, үйренсем екен деген.
Дүниенің көрінген һәм көрінбеген сырын түгелдеп, ең болмаса денелеп білмесе, адамдықпен орны болмайды. Оны білмеген соң, ол жан адам жаны болмай, хайуан жаны болады. Әзелде құдай тағала хайуанның жанынан адамның жанын ірі жаратқан, сол әсерін көрсетіп жаратқаны. Сол қуат жетпеген, ми толмаған ессіз бала күндегі «бұл немене, ол немене?» деп, бір нәрсені сұрап білсем екен дегенде, ұйқы, тамақ та есімізден шығып кететұғын құмарымызды, ержеткен соң, ақыл кіргенде, орнын тауып ізденіп, кісісін тауып сұранып, ғылым тапқандардың жолына неге салмайды екеміз?
Сол өрістетіп, өрісімізді ұзартып, құмарланып жиған қазынамызды көбейтсек керек, бұл жанның тамағы еді. Тәннен жан артық еді, тәнді жанға бас ұрғызса керек еді. Жоқ, біз олай қылмадық, ұзақтай шулап, қарғадай барқылдап, ауылдағы боқтықтан ұзамадық. Жан бізді жас күнімізде билеп жүр екен. Ержеткен соң, күш енген соң, оған билетпедік. Жанды тәнге бас ұрғыздық, ешнәрсеге көңілменен қарамадық, көзбен де жақсы қарамадық, көңіл айтып тұрса, сенбедік. Көзбен көрген нәрсенің де сыртын көргенге-ақ тойдық. Сырын қалай болады деп көңілге салмадық, оны білмеген кісінің несі кетіпті дейміз. Біреу кеткенін айтса да, ұқпаймыз. Біреу ақыл айтса: «Ой, тәңірі-ай, кімнен кім артық дейсің!» - дейміз, артығын білмейміз, айтып тұрса ұқпаймыз.
Көкіректе сәуле жоқ, көңілде сенім жоқ. Құр көзбенен көрген біздің хайуан малдан неміз артық? Қайта, бала күнімізде жақсы екенбіз. Білсек те, білмесек те, білсек екен деген адамның баласы екенбіз. Енді осы күнде хайуаннан да жаманбыз. Хайуан білмейді, білемін деп таласпайды. Біз түк білмейміз, біз де білеміз деп надандығымызды білімділікке бермей таласқанда, өлер-тірілерімізді білмей, күре тамырымызды адырайтып кетеміз.
СЕГІЗІНШІ СӨЗ: Осы ақылды кім үйренеді, насихатты кім тыңдайды?
Біреу - болыс, біреу - би. Олардың ақыл үйренейін, насихат тыңдайын деген ойы болса, ол орынға сайланып та жүрмес еді. Олар өздері де үздік кісіміз, өздеріміз біреуге үлгі беріп, ақыл айтарлықпыз деп сайланды. Өздері түзеліп жеткен, енді елді түзерлігі-ақ қалған. Ол не қылып тыңдасын және тыңдайын десе де, қолы тие ме? Басында өзіндік жұмысы бар: ұлығымызға жазалы болып қаламыз ба, елдегі бұзақыларымызды бүлдіріп аламыз ба, немесе халқымызды бүлдіріп аламыз ба, яки өзіміз шығымдап, шығынымызды толтыра алмай қаламыз ба? - деген ебіне қарай біреуді жетілтейін деп, біреуді құтылтайын деген бейнетінің бәрі басында, қолы тимейді.
Байлар, олар өздері де бір күн болса да, дәулет қонып, дүниенің жарымы басында тұр. Өзінде жоқты малыменен сатып алады. Көңілдері көкте, көздері аспанда, адалдық, адамдық, ақыл, ғылым, білім - ешнәрсе малдан қымбат демейді. Мал болса, құдай тағаланы да паралап алса болады дейді. Оның діні, құдайы, халқы, жұрты, білімі, ұяты, ары, жақыны - бәрі мал. Сөзді қайтіп ұқсын, ұғайын десе де, қолы тие ме? Ол малды суармақ, тойғызбақ; саудасын жиғызбақ, күзеттірмек, бақтырмақ, ұры-бөрі, қыс, суық-сұғанақ - солардан сақтанбақ, солардан сақтарлық кісі таппақ. Оның бәрін жайғастырып, аяғын алып келіп мақтанға орналастырғанша қашан? Қолы тимейді.
Енді ұры-залым, сұм-сұрқия өздері де тыңдамайды.
Онша-мұнша қой жүнді қоңыршалар күнін де көре алмай жүр. Аналар анадай болып тұрғанда, білім, ғылым, ақылды не қылсын? Және де білім, ғылым кедейге керегі жоқтай-ақ: «Бізді не қыласың, ана сөзді ұғарлықтарға айт!» дейді. Оның өзгеменен ісі жоқ, ана алдындағы үшеуіндей болған жанның ойында ешбір қайғысы, мұңы болмаса керек.
ТОҒЫЗЫНШЫ СӨЗ: Осы мен өзім - қазақпын. Қазақты жақсы көрем бе, жек көрем бе? Егер жақсы көрсем, қылықтарын қостасам керек еді. Уә әрнешік бойларынан адам жақсы көрерлік, көңілге тиянақ қыларлық бір нәрсе тапсам керек еді. Соны не үміт үзбестікке, не онысы болмаса, мұнысы бар ғой деп, көңілге қуат қылуға жаратсам керек еді, ондайым жоқ. Егер жек көрсем, сөйлеспесем, мәжілістес, сырлас, кеңестес болмасам керек еді, тобына бармай, «не қылды, не болды?» демей жату керек еді, ол мүмкін болмаса, бұлардың ортасынан көшіп кету керек еді. Бұларды жөндеймін деуге, жөнделер, үйренер деген үмітім де жоқ. Бұлардың бірі де жоқ. Бұл қалай?  Бұл айтқанның бірін тұтпай болмас еді.
Мен өзім тірі болсам да, анық тірі де емеспін. Әншейін осылардың ызасынан ба, өзіме-өзім ыза болғанымнан ба, яки бөтен бір себептен бе? - еш білмеймін. Сыртым сау болса да, ішім өліп қалыпты. Ашулансам, ызалана алмаймын. Күлсем, қуана алмаймын, сөйлегенім өз сөзім емес, күлгенім өз күлкім емес, бәрі де әлдекімдікі. Қайратты күнімде қазақты қиып бөтен жаққа кетпек түгіл, өзін жақсы көріп, үміт етіп жүріппін. Қашан әбден біліп, үмітімді үзген кезде, өзге жаққа барып, жатты өз қылып, үйір боларлық кайрат, жалын сөніп те қалған екен. Сол себептен бір жүрген қуыс кеудемін. Тегінде ойлаймын: бұ да жақсы, өлер кезде «әттегене-ай, сондай-сондай қызықтарым қалды-ау!» деп қайғылы болмай, алдыңғы тілеу болмаса, артқа алаң болмай өлуге.
ОНЫНШЫ СӨЗ: Біреулер құдайдан бала тілейді. Ол баланы не қылады? Өлсем орнымды бассын дейді, артымнан құран оқысын дейді, қартайған күнімде асырасын дейді. Осыдан басқасы бар ма?
Балам орнымды бассын демек не сөз? Өзіңнен қалған дүние иесіз қалар дейсің бе? Қалған дүниенің қамын сен жемек пе едің? Өліп бара жатқанда өзгеден қызғанып айтқаның ба? Өзгеге қимайтұғын сенің не қылған артықша орның бар еді?  Баланың жақсысы - қызық,  жаманы - күйік, не түрлі боларын біліп сұрадың? Дүниеде өзіңнің көрген қорлығың аз болды ма? Өзіңнің қылған иттігің аз болды ма? Енді бір бала туғызып, оны да ит қылуға, оған да қорлық көрсетуге мұнша неге құмар болдың?
Артымнан балам құран оқысын десең, тірлікте өзіңнің жақсылық қылған кісің көп болса, кім құран оқымайды? Егер жаманшылықты көп қылған болсаң, балаңның оқыған құраны сені неге жеткізеді? Тірлікте өзіңе-өзің қылмаған істі, өлген соң саған балаң кәсіп қылып бере ала ма? Ахирет үшін бала тілегенің - балам жасында өлсін дегенің. Егерде ержетсін десең, өзі ержетіп, ата-анасын тұзақтан құтқарарлық бала қазақтан туа ма екен? Ондай баланы сендей әке, сенің еліңдей ел асырап өсірмек пе екен?
Қартайғанда асырасын десең, о да - бір бос сөз. Әуелі - өзің қаруың қайтарлық қартаюға жетемісің, жоқ па? Екінші - балаң мейірімді болып, асырарлық болып туа ма, жоқ па? Үшінші - малың болса, кім асырамайды? Малың жоқ болса, қай асырау толымды болады? Баланың мал табарлық болары, мал шашарлық болары - ол да екі талай. Хош, құдай тағала бала берді, оны өзің жақсы асырай білесің бе? Білмейсің. Әуелі өз күнәңді өзің көтергеніңмен тұрмай, балаңның күнәсіне тағы да ортақ боласың. Әуелі балаңды өзің алдайсың: «Әне, оны берем, міне, мұны берем» деп. Басында балаңды алдағаныңа бір мәз боласың. Соңыра балаң алдамшы болса, кімнен көресің? «Боқта!» деп, біреуді боқтатып, «кәпір - қияңқы, осыған тимеңдерші!» деп, оны мазаттандырып, әбден тентектікке үйретіп қойып, сабаққа бергенде, молданың ең арзанын іздеп, хат таныса болады деп, қу, сұм бол деп, «пәленшенің баласы сені сыртыңнан сатып кетеді» деп, тірі жанға сендірмей жат мінез қылып, осы ма берген тәлімің? Осы баладан қайыр күтесің бе?
Және мал тілейсіңдер, неге керек қылайын деп тілейсіңдер? Әуелі, құдайдан тілеймісің? Тілейсің. Құдай берді, бергенін алмайсың. Құдай тағала саған еңбек қылып мал табарлық қуат берді. Ол қуатты адал кәсіп қыларлық орынға жұмсаймысың? Жұмсамайсың. Ол қуатты орнын тауып сарып қыларды білерлік ғылым берді, оны оқымайсың. Ол ғылымды оқыса, ұғарлық ақыл берді, қайда жібергеніңді кім біледі?.. Ерінбей еңбек қылса, түңілмей іздесе, орнын тауып істесе, кім бай болмайды? Оның саған керегі жоқ. Сенікі - біреуден қорқытып алсаң, біреуден жалынып алсаң, біреуден алдап алсаң болғаны, іздегенің - сол.
Бұл - құдайдан тілеген емес. Бұл - абыройын, арын сатып, адам жаулағандық, тіленшілік. Хош, сүйтіп жүріп-ақ мал таптың, байыдың. Сол малды сарып қылып, ғылым табу керек. Өзің таба алмасаң, балаң тапсын. Ғылымсыз ахирет те жоқ, дүние де жоқ. Ғылымсыз оқыған намаз, тұтқан ораза, қылған хаж, ешбір ғибадат орнына бармайды. Ешбір қазақ көрмедім, малды иттікпен тапса да, адамшылықпен жұмсаған. Бәрі де иттікпен табады, иттікпен айрылады. Бейнет, күйігі, ызасы - сол үшеуінен басқа ешнәрсе бойында қалмайды. Барында баймын деп мақтанады. Жоғында «маған да баяғыда мал бітіп еді» деп мақтанады. Кедей болған соң, тағы қайыршылыққа түседі.
ОН БІРІНШІ СӨЗ: Осы елдің үнем қылып жүргені немене? Екі нәрсе. Әуелі - ұрлық, ұры ұрлықпен мал табам деп жүр. Мал иесі артылтып алып, тағы да байимын деп жүр. Ұлықтар алып берем деп, даугерді жеп, құтқарам деп ұрыны жеп жүр. Қарапайым жұрт ұрлық айтып мал алам деп, ұрыға атымды сатып пайдаланам деп, не өткізбесін арзанға түсіріп алам деп жүр. Екінші - бұзақылар біреудің ойында жоқ пәлені ойына салып, бүйтсең бек боласың, бүйтсең кеп боласың, бүйтсең кек аласың, мықты атанасың деп, ауқаттыларды азғырғалы әлек болып жүр. Кім азса, мен соған керек боламын деп, к...н қыздырып алып, өзін бір ғана азық қылайын деп жүр.
Ұлықтар пәлі-пәлі, бұл табылған ақыл деп, мен сені бүйтіп сүйеймін деп, ананы жеп, сені бүйтіп сүйеймін деп, мынаны жеп жүр. Қара халық менің сонша үйім бар, сонша ауыл-аймағыммен сойылыңды соғайын, дауыңды айтайын деп, қай көп бергенге партиялас боламын деп, құдайға жазып, жатпай-тұрмай салып жүріп басын, ауылын, қатын-баласын сатып жүр. Осы бір ұры, бұзақы жоғалса, жұртқа ой да түсер еді, шаруа да қылар еді. Бай барын бағып, кедей жоғын іздеп, ел секілденіп талапқа, тілеуге кірісер еді. Енді жұрттың бәрі осы екі бүлік іске ортақ, мұны кім түзейді? Анттың, серттің, адалдықтың, ұяттың бір тоқтаусыз кеткені ме? Ұрыны тыю да оңай болар еді, бірақ осы бұзақының тіліне еретұғын, азатұғын байларды кім тыяды?
ОН ЕКІНШІ СӨЗ: Кімде-кім жақсы-жаман ғибадат қылып жүрсе, оны ол ғибадаттан тыюға аузымыз бармайды, әйтеуір жақсылыққа қылған ниеттің жамандығы жоқ қой дейміз. Ләкин, сондай адамдар толымды ғибадатқа ғылымы жетпесе де, қылса екен. Бірақ оның екі шарты бар, соны білсе екен. Әуелі - иманның иғтиқатын махкамлемек керек, екінші - үйреніп жеткенше осы да болады ғой демей, үйрене берсе керек. Кімде-кім үйреніп жетпей жатып, үйренгенін қойса, оны құдай ұрды, ғибадаты ғибадат болмайды. Уа-ләкин, кімде-кім иманның неше нәрсе бірлән кәмәләт табатұғынын білмей, қанша жерден бұзылатұғынын білмей, басына шалма орап, бірәдар атын көтеріп, оразашыл, намазшыл болып жүрген көңілге қалың бермей тұрып, жыртысын салғанға ұқсайды. Күзетшісіз, ескерусіз иман тұрмайды, ықыласыменен өзін-өзі аңдып, шын діни шыншылдап жаны ашып тұрмаса, салғырттың иманы бар деп болмайды.
ОН ҮШІНШІ СӨЗ: Иман деген - алла табарака уа тағаланың шәриксиз, ғайыпсыз бірлігіне, барлығына уа әр түрлі бізге пайғамбарымыз саллалаһу ғалайһи уәссәлләм арқылы жіберген жарлығына, білдіргеніне мойын ұсынып, инанмақ. Енді бұл иман дерлік инануға екі түрлі нәрсе керек. Әуелі - не нәрсеге иман келтірсе, соның хақтығына ақылы бірлән дәлел жүргізерлік болып, ақылы дәлел - испат қыларға жараса, мұны якини иман десе керек. Екіншісі - кітаптан оқу бірлән яки молдалардан есту бірлән иман келтіріп, сол иман келтірген нәрсесіне соншалық берік боларға керек. Біреу өлтіремін деп қорқытса да, мың кісі мың түрлі іс көрсетсе де, соған айнып, көңілі қозғалмастай берік болу керек. Бұл иманды иман таклиди дейміз.
Енді мұндай иман сақтауға қорықпас жүрек, айнымас көңіл, босанбас буын керек екен. Якини иманы бар деуге ғылымы жоқ, таклиди иманы бар деуге беріктігі жоқ, я алдағанға, я азғырғанға, я бір пайдаланғанға қарап, ақты қара деп, я қараны ақ деп, өтірікті шын деп ант ететұғын кісіні не дейміз? Құдай тағала өзі сақтасын. Әрнешік білмек керек, жоғарғы жазылмыш екі түрліден басқа иман жоқ. Иманға қарсы келерлік орында ешбір пенде құдай тағала кеңшілігімен кешеді дағы демесін, оның үшін құдай тағаланың ғафуына яки пайғамбарымыздың шафағатына да сыймайды, мүмкін де емес. «Қылыш үстінде серт жоқ» деген, «құдай тағаланың кешпес күнәсі жоқ» деген жалған мақалды қуат көрген мұндай пенденің жүзі құрысын.
ОН ТӨРТІНШІ СӨЗ: Тірі адамның жүректен аяулы жері бола ма? Біздің қазақтың жүректі кісі дегені - батыр кісі дегені. Онан басқа жүректің қасиеттерін анықтап біле алмайды. Рақымдылық, мейірбандылық, әртүрлі істе адам баласын өз бауырым деп, езіне ойлағандай оларға да болса игі еді демек, бұлар - жүрек ісі. Асықтық та - жүректің ісі. Тіл жүректің айтқанына көнсе, жалған шықпайды. Амалдың тілін алса, жүрек ұмыт қалады. Қазақтың «жүректісі» мақтауға сыймайды. Айтқанға көнгіш, уағдада тұрғыш, бойын жаманшылықтан тез жиып алғыш, көштің соңынан итше ере бермей, адасқан көптен атының басын бұрып алуға жараған, әділетті ақыл мойындаған нәрсеге, қиын да болса, мойындау, әділетті ақыл мойындамаған нәрсеге, оңай да болса, мойындамау - ерлік, батырлық осы болмаса, қазақтың айтқан батыры - әншейін жүректі емес, қасқыр жүректі деген сөз.
Қазақ та адам баласы ғой, көбі ақылсыздығынан азбайды, ақылдың сөзін ұғып аларлық жүректе жігер, қайрат, байлаулылықтың жоқтығынан азады. Білімді білсе де, арсыз, қайратсыздығынан ескермей, ұстамай кетеді. Жаманшылыққа бір елігіп кеткен соң, бойын жиып алып кетерлік қайрат қазақта кем болады. Осы жұрттың көбінің айтып жүрген мықты жігіт, ер жігіт, пысық жігіт деп ат қойып жүрген кісілерінің бәрі - пәлеге, жаманшылыққа еліртпек үшін, бірін-бірі «айда, батырлап!» қыздырып алады да, артын ойлатпай, азғыратұғын сөздері. Әйтпесе құдайға терістіктен, не ар мен ұятқа терістіктен сілкініп, бойын жиып ала алмаған кісі, үнемі жаманшылыққа, мақтанға салынып, өз бойын өзі бір тексермей кеткен кісі, тәуір жігіт түгіл, әуелі адам ба өзі?
ОН БЕСІНШІ СӨЗ: Ақылды кісі мен ақылсыз кісінің, менің білуімше, бір белгілі парқын  көрдім.
Әуелі - пенде адам болып жаратылған соң, дүниеде ешбір нәрсені қызық көрмей жүре алмайды. Сол қызықты нәрсесін іздеген кезі өмірінің ең қызықты уақыты болып ойында қалады. Сонда есті адам, орынды іске қызығып, құмарланып іздейді екен дағы, күнінде айтса құлақ, ойланса көңіл сүйсінгендей болады екен. Оған бұл өткен  өмірдің өкініші де  жоқ болады  екен.
Есер кісі орнын таппай, не болса сол бір баянсыз, бағасыз нәрсеге қызығып, құмар болып, өмірінің қызықты, қымбатты шағын итқорлықпен өткізіп алады екен дағы, күнінде өкінгені пайда болмай-ды екен. Жастықта бұл қызықтан соң және бір қызық тауып алатын кісімсіп, жастығы тозбастай, буыны босамастай көріп жүріп, бірер қызықты қуғанда-ақ мойны қатып, буыны құрып, екінші талапқа қайрат қылуға жарамай қалады  екен.
Үшінші - әрбір нәрсеге қызықпақтық. Ол өзі бойға құмарлық пайда қылатын нәрсе екен. Әрбір құмарлық өзіне бір дерт болады екен, әртүрлі құмар болған нәрсеге жеткенде, яки әне-міне, жетер-жетпес болып жүргенде, бір түрлі мастық пайда болады екен.
Әрбір мастық бойдан оғатты көп шығарып, ақылдың көзін байлап, төңіректегі қараушылардың көзін ашып, «ананы-мынаны» дегізіп, бойды сынататұғын нәрсе екен. Сол уақытта есті кісілер үлкен есі шықпай, ақылды қолдан жібермей, бойын сынатпай жүріп ізденеді екен. Есер кісілер ер-тоқымын тастап, бөркі түсіп қалып, етегі атының к...н жауып кетіп, екі көзі аспанда, жынды кісіше шаба беруді біледі  екен, соны  көрдім.
Егерде есті кісілердің қатарында болғың келсе, күнінде бір мәртебе, болмаса жұмасында бір, ең болмаса айында бір, өзіңнен өзің есеп ал! Сол алдыңғы есеп алғаннан бергі өмірді қалай өткіздің екен, не білімге, не ахиретке, не дүниеге жарамды, күнінде өзің өкінбестей қылықпен өткізіппісің? Жоқ, болмаса, не қылып өткізгеніңді өзің де  білмей қалыппысың?
ОН АЛТЫНШЫ СӨЗ: Қазақ құлшылығым құдайға лайық болса екен деп қам жемейді. Тек жұрт қылғанды біз де қылып, жығылып, тұрып жүрсек болғаны дейді. Саудагер несиесін жия келгенде «тапқаным осы, біттім деп, алсаң — ал, әйтпесе саған бола жерден мал қазам ба?» дейтұғыны болушы еді ғой. Құдай тағаланы дәл сол саудагердей қыламын дейді. Тілін жаттықтырып, дінін тазартып, ойланып, үйреніп әлек болмайды. «Білгенім осы, енді қартайғанда қайдан үйрене аламын» дейді. «Оқымадың демесе болады дағы, тілімнің келмегенін қайтушы еді» дейді. Оның тілі өзге жұрттан бөлекше жаратылып па?
ОН ЖЕТІНШІ СӨЗ: Қайрат, ақыл, жүрек үшеуі өнерлерін айтысып, таласып келіп, ғылымға жүгініпті. Қайрат айтыпты: «Ей, ғылым, өзің де білесің ғой, дүниеде ешнәрсе менсіз кәмелетке жетпейтұғынын; әуелі, өзіңді білуге ерінбей-жалықпай үйрену керек, ол - менің ісім. Құдайға лайықты ғибадат қылып, ерінбей-жалықпай орнына келтірмек те - менің ісім. Дүниеге лайықты өнер, мал тауып, абұйыр мансапты еңбексіз табуға болмайды. Орынсыз, болымсыз нәрсеге үйір қылмай, бойды таза сақтайтұғын, күнәкәрліктен, көрсеқызар жеңілдіктен, нәфсі шайтанның азғыруынан құтқаратұғын, адасқан жолға бара жатқан бойды қайта жиғызып алатұғын мен емес пе? Осы екеуі маған қалай таласады?» - депті.
Ақыл айтыпты: «Не дүниеге, не ахиретке не пайдалы болса, не залалды болса, білетұғын - мен, сенің сөзіңді ұғатұғын - мен, менсіз пайданы іздей алмайды екен, залалдан қаша алмайды екен, ғылымды ұғып үйрене алмайды екен, осы екеуі маған қалай таласады? Менсіз өздері неге жарайды?» - депті.
Онан соң жүрек айтыпты: «Мен - адамның денесінің патшасымын, қан менен тарайды, жан менде мекен қылады, менсіз тірлік жоқ. Жұмсақ төсекте, жылы үйде тамағы тоқ жатқан кісіге төсексіз кедейдің, тоңып жүрген киімсіздің, тамақсыз аштың күй-жәйі қандай болып жатыр екен деп ойлатып, жанын ашытып, ұйқысын ашылтып, төсегінде дөңбекшітетұғын - мен. Үлкеннен ұят сақтап, кішіге рақым қылдыратұғын - мен, бірақ мені таза сақтай алмайды, ақырында қор болады. Мен таза болсам, адам баласын алаламаймын: жақсылыққа елжіреп еритұғын - мен, жаманшылықтан жиреніп тулап кететұғын - мен, әділет, нысап, ұят, рақым, мейірбаншылық дейтұғын нәрселердің бәрі менен шығады, менсіз осылардың көрген күні не? Осы екеуі маған қалай таласады?» - депті.
Сонда ғылым бұл үшеуінің сөзін тыңдап болып, айтыпты:
- Ей, қайрат, сенің айтқаныңның бәрі де рас. Ол айтқандарыңнан басқа да көп өнерлеріңнің бары рас, сенсіз ешнәрсенің болмайтұғыны  да рас,  бірақ қаруыңа қарай қаттылығың да мол,  пайдаң да мол, бірақ залалың да мол,  кейде  жақсылықты  берік ұстап,  кейде жамандықты берік ұстап  кетесің, соның жаман, - депті.
-Ей, ақыл! Сенің айтқандарыңның бәрі де рас. Сенсіз ешнәрсе   табылмайтұғыны   да   рас.   Жаратқан   тәңіріні   де   сен   танытасың, жаралған екі дүниенің жайын да сен білесің. Бірақ сонымен тұрмайсың, амал да, айла да - бәрі сенен шығады. Жақсының, жаманның
екеуінің де сүйенгені, сенгені - сен; екеуінің іздегенін тауып беріп жүрсің, соның жаман, - депті. - Сен үшеуіңнің басыңды қоспақ - менің ісім, - депті.  Бірақ сонда билеуші, әмірші жүрек болса жарайды. Ақыл, сенің қырың көп, жүрек сенің ол көп қырыңа жүрмейді. Жақсылық айтқаныңа жаны-діні құмар болады. Көнбек түгіл қуанады. Жаманшылық айтқаныңа ермейді. Ермек түгіл жиреніп, үйден  қуып  шығарады.
- Қайрат, сенің қаруың көп, күшің мол, сенің де еркіңе жібермейді. Орынды іске күшіңді аятпайды. Орынсыз жерге қолыңды босатпайды. Осы үшеуің басыңды қос, бәрін де жүрекке билет, - деп ұқтырып айтушының аты ғылым екен. Осы үшеуің бір кісіде менің айтқанымдай табылсаңдар, табанының топырағы көзге сүртерлік қасиетті адам - сол. Үшеуің ала болсаң, мен жүректі жақтадым. Құдайшылық сонда, қалпыңды таза сақта, құдай тағала қалпыңа әрдайым қарайды деп  кітаптың айтқаны осы, — депті.
ОН СЕГІЗІНШІ СӨЗ: Адам баласына жыртықсыз, кірсіз, сыпайы киініп, һәм ол киімін былғап, былжыратып кимей, таза кимек - дұрыс іс. Ләкин өз дәулетінен артық киінбек, не киімі артық болмаса да, көңіліне қуат тұтып, тым айналдырмақ - кербездің ісі.
Кербездің екі түрлі қылығы болады: бірі бет-пішінін, мұртын, мүшесін, жүрісін, қас-қабағын қолдан түзетіп, шынтағын көтеріп, қолын тарақтап әуре болмақ. Біреуі атын, киімін «айран ішерім» деп, солардың арқасында сыпайы, жұғымды жігіт атанбаққа, өзінен ілгерілерге елеулі болып, өзі қатардағының ішін күйдіріп, өзінен кейіншілерге «әттең, дүние-ай, осылардың атындай ат мініп, киіміндей киім кигеннің не арманы бар екен?!» - дейтұғын болмаққа ойланбақ.
Мұның бәрі - масқаралық, ақымақтық. Мұны адам бір ойламасын, егерде бір ойласа, қайта адам болмағы - қиын іс. Кербез дегенді осындай кер, кердең немеден безіңдер деген сөзге ұқсатамын. Тегінде, адам баласы адам баласынан ақыл, ғылым, ар, мінез деген нәрселермен озбақ. Онан басқа нәрсеменен оздым ғой демектің бәрі де - ақымақтық.
ОН ТОҒЫЗЫНШЫ СӨЗ: Адам ата-анадан туғанда есті болмайды: естіп, көріп, ұстап, татып ескерсе, дүниедегі жақсы, жаманды таниды дағы, сондайдан білгені, көргені көп болған адам білімді болады. Естілердің айтқан сөздерін ескеріп жүрген кісі өзі де есті болады. Әрбір естілік жеке өзі іске жарамайды. Сол естілерден естіп, білген жақсы нәрселерді ескерсе, жаман дегеннен сақтанса, сонда іске жарайды, сонда адам десе болады. Мұндай сөзді есіткенде шайқақтап, шалықтанып не салбырап, салғырттанып есітсе, не есіткен жерде қайта қайырып сұрап ұғайын деп тұшынбаса, не сол жерде сөздің расына көзі жетсе де, шыға беріп қайта қалпына кетсе, естіп-есітпей не керек? Осындай сөз танымайтұғын елге сөз айтқанша, өзіңді танитұғын шошқаны баққан жақсы деп бір хакім айтқан екен, сол секілді сөз болады.
ЖИЫРМАСЫНШЫ СӨЗ: Тағдырдың жарлығын білесіздер - өзгерілмейді. Пендеде бір іс бар жалығу деген. Ол - тағдырда адаммен бірге жаратылған нәрсе, оны адам өзі тапқан емес. Оған егер бір еліксе, адам баласы құтылмағы қиын. Қайраттанып, сілкіп тастап кетсең де, ақырында тағы келіп жеңеді. Ақылы түгел, ойлы адамның баласы байқаса, осы адам баласының жалықпайтұғын нәрсесі бар ма екен? Тамақтан да, ойыннан да, күлкіден де, мақтаннан да, кербездіктен де, тойдан да, топтан да, қатыннан да көңіл, аз ба, көп пе, жалығады. Оның үшін бәрінің ғайыбын көреді, баянсызын біледі, көңілі бұрынғыдан да суый бастайды. Дүние бірқалыпты тұрмайды, адамның қуаты, ғұмыры бірқалыпты тұрмайды. Әрбір мақлұққа құдай тағала бірқалыпты тұрмақты берген жоқ. Енді көңіл қайдан бірқалыпты тұра алады?
Бірақ осы жалығу деген әрнені көрем деген, көп көрген, дәмін, бағасын, бәрінің де баянсызын біліп жеткен, ойлы адамнан шығады. Соншалық ғұмырының баянсызын, дүниенің әрбір қызығының акырының шолақтығын көрген-білгендер тіршіліктен де жалықса болады. Бұлай болғанда ақымақтық, қайғысыздық та бір ғанибет екен деп ойлаймын.
ЖИЫРМА БІРІНШІ СӨЗ: Аз ба, көп пе, адам баласы бір түрлі мақтаннан аман болмағы - қиын іс. Сол мақтан деген нәрсенің мен екі түрлісін байқадым: біреуінің атын үлкендік деп атаймын, біреуін мақтаншақтық деймін. Үлкендік - адам ішінен өзін-өзі бағалы есеп қылмақ. Яғни, надан атанбастығын, жеңіл атанбастығын, мақтаншақ атанбастығын, әдепсіз, арсыз, байлаусыз, пайдасыз, сұрамшақ, өсекші, өтірікші, алдамшы, кеселді - осындай жарамсыз қылықтардан сақтанып, сол мінездерді бойына қорлық біліп, өзін ондайлардан зор есептемек. Бұл мінез - ақылдылардың, арлылардың, артықтардың мінезі. Олар өзімді жақсы демесе, мейлі білсін, жаман дегізбесем екен деп азаптанады. Екінші, мақтаншақ деген біреуі «демесін» демейді, «десін» дейді. Бай десін, батыр десін, қу десін, пысық десін, әрдайым не түрлі болса да, «десін» деп азаптанып жүріп, «демесінді» ұмытып кетеді. Ұмытпақ түгіл, әуелі іс екен деп ескермейді. Мұндай мақтаншақтардың өзі үш түрлі болады. Біреуі жатқа мақтанарлық мақтанды іздейді. Ол - надан, ләкин надан да болса адам. Екіншісі өз елінің ішінде мақтанарлық мақтанды іздейді. Оның надандығы толық, адамдығы әбден толық емес. Үшіншісі өз үйіне келіп айтпаса, я ауылына ғана келіп айтпаса, өзге кісі қостамайтын мақтанды іздейді. Ол - наданның наданы, ләкин өзі адам емес.
Жатқа мақталсам екен деген елім мақтаса екен дейді. Еліме мақталсам екен деген ағайыным мақтаса екен дейді. Ағайынның ішінде өзі мақтау іздеген өзімді өзім мақтап жетем дейді.
ЖИЫРМА ЕКІНШІ СӨЗ: Дәл осы күнде қазақтың ішінде кімді жақсы көріп, кімді қадірлеймін деп ойладым.
Байды қадірлейін десең, бай жоқ. Бай болса, өз басының, өз малының еркі өзінде болмас па еді? Ешбір байдың өз малының еркі өзінде жоқ. Кей бай өзі біреумен күш таластырамын деп, жүз кісіге қорғалауықтығынан жалынып, малын үлестіріп жүр. Ойлайды: жалынтып бердім деп, ақымақтығынан. Жоқ, өзі жалынып беріп жүр. Қайыр да емес, мырзалық та емес, өз елімен, өз жерімен ойраңдасып, ойсыздарға қойнын ашып, малын шашып жүр. Кей байлар, елдегі құттылар, сүттілер берекелесе алмаған соң, кеселді қулар көбейіп кетіп, көп қорқытып, іздеген нәрсесі жоқ, еріксіз кім болса соған жеміт болып жүр.
Мырзаларды қадірлейін десең, осы күнде анық мырза елде жоқ, мал бергіш мырза иттен көп. Біреу бір пайдама келтірем деп мырза болып жүр. Біреулер к...не құрым киізді тұзға малшып тыққан соң есі шығып, мырза болып, еріксіз кім болса соған талтайып емізіп жүр.
Болыс пен биді құрметтейін десең, құдайдың өзі берген болыстық пен билік елде жоқ. Сатып алған, жалынып, бас ұрып алған болыстық пенен биліктің ешбір қасиеті жоқ.
Мықтыны құрметтейін десең, жаманшылыққа елдің бәрі мықты, жақсылыққа мықты кісі елде жоқ.
Есті кісіні тауып құрметтейін десең, әділет, ұят, нысапқа есті кісі елде жоқ. Қулық, сұмдық, арамдық, амалға елдің бәрі де есті.
Ғаріп-қасар бишараны құрметтейін десең, жатқан түйеге міне алмаса да, ол момындыққа есеп емес. Егер мінерлік жайы болса, бірдемені ептеп ілерлік те жайы бар.
Енді қалды қу мен сұм, олар өзі де қуартпай, суалтпай тыныштық көрер емес.
Жә, кімді сүйдік, кімнің тілеуін тіледік? Өзі құрттанып шашылған болыс-билер тұра тұрсын. Енді, әлбәттә, амал жоқ, момындығынан «Ырыс баққан дау бақпас» деген мақалмен боламын деп, бергенінен жаға алмай, жарымын беріп, жарымын тыныштығымен баға алмай, ұры, залым, қуларға жеміт болып жүрген шын момын байларды аямасаң һәм соның тілеуін тілемесең болмайды. Сонан басқаны таба алмадым.
ЖИЫРМА ҮШІНШІ СӨЗ: Біздің қазақты оңдырмай жүрген бір қуаныш, бір жұбаныш дегендер бар.
Оның қуанышы - елде бір жаманды тауып, я бір адамның бұл өзі қылмаған жаманшылығы шықса, қуанады. Айтады: құдай пәленшеден сақтасын, о да адаммын деп жүр ғой, оның қасында біз сәулелі кісінің бірі емеспіз бе, оған қарағанда мен таза кісі емеспін бе? - деп. Оған құдай тағала айтып па, пәленшеден тәуір болсаң болады деп? Я білгендер айтып па, әйтеуір өзіңнен наданшылығы асқан, я жаманшылығы артылған кісі табылса, сен жаманға қосылмайсың деп? Жаманға салысып жақсы бола ма? Жақсыға салысып жақсы болады дағы. Жүз ат бәйгеге қосылса, мен бәйге алдым деген сөз болса, алдыңда неше ат бар деп сұрар, артыңда неше ат бар еді деп сұрағанның несі сөз? Мен бес аттан, он аттан ілгері едім дегеннің несі қуаныш?
Енді жұбанышы - жалғыз біз бе, елдің бәрі де сүйтіп-ақ жүр ғой, көппен көрген ұлы той, көппен бірге болсақ болады да деген сөзді жұбаныш қылады. Оған құдай тағала айтып па, көптен қалмасаң болады деп. Көпке қаһарым жүрмейді деп. Көпке тұзағым жетпейді деп пе? Ғылым көпке келіп пе? Біреуден тарап па? Хикмет көптен тарай ма? Бірден тарай ма? Көпке қорлық жүрмей ме? Бір үйдің іші түгел ауырса, жеңіл тие ме? Жер білмеген көп адам адасып жүрсе, бір жер білетұғын кісінің керегі жоқ па екен? Көп кісі жолаушының бәрінің аты арығаны жақсы ма? Жоқ, жармысы арыса, жармысының күйлісі жақсы ма? Жұт келсе, елдің бәрінің түгел жұтағаны жақсы ма? Жарым-жартысы аман қалғаны жақсы ма? Осы көп ақымақтың бір ақымаққа несі жұбаныш? Тұқымымызбен аузымыз сасық болушы еді деген жаман күйеу қалыңдығын жеңіп пе? Көңілін сол сөзі разы қылуға жетіп пе? Ендеше, көбіңнен қалма, сен де аузыңды сасыта бер деп пе?!
ЖИЫРМА ТӨРТІНШІ СӨЗ: Жер жүзінде екі мың миллионнан көп артық адам бар, екі миллиондай қазақ бар. Біздің қазақтың достығы, дұшпандығы, мақтаны, мықтылығы, мал іздеуі, өнер іздеуі, жұрт тануы ешбір халыққа ұқсамайды. Бірімізді біріміз аңдып, жаулап, ұрлап, кірпік қақтырмай отырғанымыз. Үш миллионнан халқы артық дүниеде бір қала да бар, дүниенің бас-аяғын үш айналып көрген кісі толып жатыр. Өстіп, жер жүзіндегі жұрттың қоры болып, бірімізді біріміз аңдып өтеміз бе? Жоқ, қазақ ортасында да ұрлық, өтірік, өсек, қастық қалып, өнерді, малды түзден, бөтен жақтан түзу жолмен іздеп, өрістерлік күн болар ма екен? Әй, не болсын!.. Жүз қараға екі жүз кісі сұғын қадап жүр ғой, бірін-бірі құртпай, құрымай тыныш таба ма?
ЖИЫРМА БЕСІНШІ СӨЗ: Балаларды оқытқан да жақсы, бірақ құлшылық қыларлық қана, түркі танырлық қана таза оқыса болады. Оның үшін бұл жер дарулхарап, мұнда әуелі мал табу керек, онан соң араб, парсы керек. Қарны аш кісінің көңілінде ақыл, бойында ар, ғылымға құмарлық қайдан тұрсын? Ашап-ішімге малдың тапшылығы да ағайынның араздығына уә әртүрлі пәлеге, ұрлық, зорлық, қулық, сұмдық секілді нәрселерге үйірлендіруге себеп болатұғын нәрсе. Мал тапса, қарын тояды. Онан соң, білім түгіл өнер керек екен. Соны үйренейін не балама үйретейін деп ойына жақсы түседі. Орысша оқу керек, хикмет те, мал да, өнер де, ғылым да - бәрі орыста тұр. Зарарынан қашық болу, пайдасына ортақ болуға тілін, оқуын, ғылымын білмек керек. Оның себебі олар дүниенің тілін білді, мұндай болды. Сен оның тілін білсең, көкірек көзің ашылады. Әрбіреудің тілін, өнерін білген кісі оныменен бірдейлік дағуасына кіреді, аса арсыздана жалынбайды. Дінге де жақсы білгендік керек. Жорғалықпенен көңілін алсам екен деген надан әке-шешесін, ағайын-жұртын, дінін, адамшылығын жауырынынан бір қаққанға сатады. Тек майордың күлгені керек деп, к...і ашылса да, қам жемейді. Орыстың ғылымы, өнері - дүниенің кілті, оны білгенге дүние арзанырақ түседі. Ләкин осы күнде орыс ғылымын баласына үйреткен жандар соның қаруымен тағы қазақты аңдысам екен дейді. Жоқ, олай ниет керек емес. Малды қалай адал еңбек қылғанда табады екен, соны үйретейік, мұны көріп және үйренушілер көбейсе, ұлықсыған орыстардың жұртқа бірдей законы болмаса, законсыз қорлығына көнбес едік. Қазаққа күзетші болайын деп, біз де ел болып, жұрт білгенді біліп, халық қатарына қосылудың қамын жейік деп ниеттеніп үйрену керек. Қазір де орыстан оқыған балалардан артық жақсы кісі шыға алмай да тұр. Себебі: ата-анасы, ағайын-туғаны, бір жағынан, бұзып жатыр. Сүйтсе де, осы оқыған балалар - ана оқымаған қазақ балаларынан үздік, озық. Не қылса да сөзді ұқтырса болады оларға. Жақсы атаның балалары да көп оқыған жоқ, қайта, кедейдің балаларын орысқа қорлап берді. Олар осыдан артық қайда барсын? Және де кейбір қазақтар ағайынымен араздасқанда: «Сенің осы қорлығыңа көнгенше, баламды солдатқа беріп, басыма шаш, аузыма мұрт қойып кетпесем бе!» деуші еді. Осындай жаман сөзді, құдайдан қорықпай, пендеден ұялмай айтқан қазақтардың баласы оқығанменен не бола қойсын? Сонда да өзге қазақ балаларынан артық үйренгені немене, қай көп үйреніпті?  Кірді, шықты, ілді, қайтты, түбегейлеп оқыған бала да жоқ. Әкесі ел ақшасымен оқығанға әрең оқытады, өз малын не қылып шығарсын? Турасын ойлағанда, балаңа қатын әперме, енші берме, барыңды салсаң да, балаңа орыстың ғылымын үйрет! Мына мен айтқан жол - мал аяр жол емес. Құдайдан қорық, пендеден ұял, балаң бала болсын десең - оқыт, мал аяма! Әйтпесе, бір ит қазақ болып қалған соң, саған рахат көрсете ме, өзі рахат көре ме, я жұртқа рахат көрсете ме?
ЖИЫРМА  АЛТЫНШЫ СӨЗ: Біздің қазақтың қосқан аты алдында келсе, түсірген балуаны жықса, салған құсы алса, қосқан иті өзгеден озып барып ұстаса, есі шығып бір қуанады. Білмеймін, содан артық қуанышы бар ма екен? Әй, жоқ та шығар! Осы қуаныш бәрі де қазақ қарындастың ортасында бір хайуанның өнерінің артылғанына я бір бөтен адамның жыққанына мақтанарлық не орны бар? Ол озған, алған, жыққан өзі емес, яки баласы емес. Мұның бәрі - қазақтың қазақтан басқа жауы жоқ, биттей нәрсені бір үлкен іс қылған кісідей қуанған болып, ана өзгелерді ызаландырсам екен демек. Біреуді ызаландырмақ - шариғатта харам, шаруаға залал, ақылға теріс. Әншейін біреуді ыза қылмақтың несін дәулет біліп қуанады екен?  Жә, болмаса, ана ыза болушы соншалық неге жер болып қалады екен?
Жүйрік ат - кейде ол елде, кейде бұл елде болатұғын нәрсе, қыран құс та, жүйрік ит те - кейде оның қолына, кейде мұның қолына түсетұғын нәрсе. Күшті жігіт те үнемі бір елден шыға ма? Кейде ана елден, кейде мына елден шығады. Мұның бәрін адам өз өнеріменен жасаған жоқ. Бір озған, бір жыққан үнемі озып, үнемі жығып жүрмейді. Соның бәрін де біле тұра, жерге кіргендей болып я бір арамдығы, жамандығы шыққандай несіне ұялып, қорланады екен?
Енді осылардан білсеңіз болады: надан ел қуанбас нәрсеге қуанады һәм және қуанғанда не айтып, не қойғанын, не қылғанын өзі білмей, есі шығып, бір түрлі мастыққа кез болып кетеді. Һәм ұялғандары ұялмас нәрседен ұялады, ұяларлық нәрседен ұялмайды. Мұның бәрі - надандық, ақымақтықтың әсері. Бұларын айтсаң, кейбіреуі «рас, рас» деп ұйыған болады. Оған нанба, ертең ол да әлгілердің бірі болып кетеді. Көңілі, көзі жетіп тұрса да, хайуан секілді әуелгі әдетінен бойын тоқтата алмайды, бір тиянақсыздыққа түсіп кетеді, ешкім тоқтатып, ұқтырып болмайды. Не жаманшылық болса да бір әдет етсе, қазақ ол әдетінен еріксіз қорыққанда я өлгенде тоқтайды, болмаса ақылына жеңгізіп, мұным теріс екен деп біліп, ойланып өздігінен тоқтаған адамды көрмессің.
ЖИЫРМА ЖЕТІНШІ СӨЗ: (Сократ хакімнің сөзі)
Бір күні Сократ хакім бір Аристодим деген ғалым шәкіртіне құдай табарака уа тағалаға құлшылық қылмақ турасында айтқан сөзі. Ол өзі құлшылық қылғандарға күлуші еді.
- Әй, Аристодим, ешбір адам бар ма, сенің білуіңше, қылған өнерлері себепті адам таңырқауға лайықты? - деді.
Ол айтты:
Толып жатыр, қазірет.
Бірінің атын аташы, - дейді.
Гомерге бәйітшілігі себепті, Софоклге трагедиясы себепті, яғни біреудің сыйпатына түспектік, Зевксиске суретшілігі себепті таңырқаймын, - деп, соған ұқсаған неше онан басқа өнерлері әшкере болған жандарды айтты.
Олай болса, кім артықша ғажайыптануға лайықты: жансыз, ақылсыз, құр пішінді жасайтұғын суретші ме? Я жан иесі, ақыл иесі адамды жаратушы ма? - дейді.
Соңғысы лайықты, - дейді, - бірақ ол жаратушы жаратты, өздігінен кез келіп, солай болып кетпей, басынан біліп істеген хикметімен болса, - дейді.
Жә, пайдалы нәрсе дүниеде көп, бірінің пайдасы көрініп, білініп тұрады. Кейбірінің пайдасы анық білінбейді. Соның қайсысын хикмет көресің? - деді.
Әрине, әшкере пайдаға бола жаратылғанын хикмет десек керек деймін, - дейді.
Жә, олай болса, адамды жаратушы хауаси хамса заһри бергенде, тахқиқ ойлап, олардың пайдасының барлығы түгел оған мұқтаж боларлығын біліп бергендігі әшкере тұр ғой. Әуелі көзді көрсін деп беріпті, егер көз жоқ болса, дүниедегі көрікті нәрселердің көркінен қайтып ләззат алар едік? Ол көз өзі нәзіктігінен керегіне қарай ашып, жауып тұруы үшін қабақ беріпті. Желден, ұшқыннан қаға берсін болуы үшін кірпік беріпті. Маңдай теріні көзден қағып тұруға керек болғандығынан, басқа тағы керегі бар қылып қас беріпті. Құлақ болмаса, не қаңғыр, не дүңгір, дауыс, жақсы үн, күй, ән – ешбірінен ләззаттанып хабар ала алмас едік. Мұрын иіс білмесе, дүниеде не тәтті, не қатты не дәмдінің қайсысынан ләззат алар едік? Бұлардың бәрі біздің пайдамыз емес пе?
Көзді, мұрынды ауызға жақын жаратыпты, ішіп-жеген асымыздың тазалығын көріп, иісін біліп, ішіп-жесін деп. Бізге керегі бар болса да, жиіркенерлік жері бар тесіктерді бұл бастағы ғазиз білімді жерімізден алыс апарып тесіпті, мұның бәрі хикметпен біліп істелгендігіне дәлел емес пе? - депті.
Сонда Аристодим тахқиқ ойлап тексергенде, адамды жаратушы артық хикмет иесі екендігіне һәм махаббатыменен жаратқандығына шүбәсі қалмады.
Олай болғанда және не ойлайсың, һәмма мақұлыхатты жас балаларына елжіретіп, үйірілтіп тұруын көргенде уа һәмма мақұлыхаттың өлімін жек көріп, тіршілікте көп қалмақшылығын тілеп, ижтиһад қылуын көргенде, өсіп-өнуінің қамында болудан басқа істі аз ойламақтары - бұларының бәрі жұрт болсын, өссін, өнсін үшін. Солардың бәрін жаратқанда көңілдерін солайша ынтықтандырып қойғандығы һәм мұның бәрі жақсы көргендігінен екенін білдірмей ме? - дейді.
Ей, Аристодим! Қалайша сен бір өзіңнен, яғни адамнан басқада ақыл жоқ деп ойлайсың? - еді. - Адамның денесі өзің жүрген жердің бір битімдей құмына ұқсас емес пе? Денеңде болған дымдар жердегі сулардың бір тамшысындай емес пе? Жә, сен бұл ақылға қайдан ие болдың? Әрине, қайдан келсе де, жан деген нәрсе келді де, сонан соң ие болдың. Бұл ғаламды көрдің, өлшеуіне ақылың жетпейді, келісті көрімдігіне һәм қандай лайықты жарастықты законімен
жаратылып, оның ешбірінің бұзылмайтұғынын көресің. Бұлардың бәріне таңғажайып қаласың һәм ақылың жетпейді, осылардың бәрі де кез келгендікпен бір нәрседен жаралған ба, яки бұлардың иесі бір өлшеусіз ұлы ақыл ма? Егер ақылменен болмаса, бұлайша бұл есебіне, өлшеуіне
ой жетпейтұғын дүние әрбір түрлі керекке бола жаратылып һәм бір-біріне себеппен байланыстырылып, пенденің ақылына өлшеу бермейтұғын мықты көркем законге қаратылып жаратылды, - дейді.
Ол айтты:
Тахқиқ бұл айтқаныңның бәрі рас, жаратушы артық ақыл иесі екендігі мағлұм болды. Ол құдайдың ұлықтығына іңкәрім жоқ. Бірақ сондай ұлық құдай менің құлшылығыма не қылып мұқтаж болады? - деді.
Ей, Аристодим! Қате айтасың. Мұқтаж болмағанда да, біреу сенің қамыңды жесе, сенің оған қарыздар екендігіңе де ұстаз керек пе? - деді.
Аристодим айтты:
Ол менің қамымды жейтұғынын мен қайдан білем? - деді.
Жә, олай болса һәмма мақұлыққа да қара, өзіңе де қара, жанды бәрімізге де беріпті. Жанның жарығын бәрімізге де бірдей ұғарлық қылып беріп пе? Адам алдын, артын, осы күнін - үшеуін де тегіс ойлап тексереді. Хайуан артын, осы күнін де бұлдыр біледі, алдыңғы жағын тексермекке тіпті жоқ. Хайуанға берген денеге қара, адамға берген денеге қара. Адам екі аяғына басып тік тұрып, дүниені тегіс көрмекке, тегіс тексермекке лайықты һәм өзге хайуандарды құлданарлық, пайдасын көрерлік лайығы бар. Хайуанның бірі аяғына сеніп жүр, бір өзіңдей хайуанды құлданарлық лайығы жоқ. Адам өзі өзіне сенбесе, адамды да хайуан секілді қылып жаратса, ешнәрсеге жарамас еді. Хайуанға адамның ақылын берсе, мұнша шеберлік, мұнша даркарлік, бір-біріне ғылым үйретерлік шешендік салахият ол денеге лайықты келмейді. Қай өгіз шаһар жасап, құрал жасап, неше түрлі сайман жасап, сыпайылық шеберліктің үдесінен шығарлық қисыны бар? Бірақ адам баласы болмаса, бұл ғажайып ақылды және ғажайыппен жасаған денеге кіргізіп, мұнша салахият иесі қылғаны хиқметпенен өзге хайуанға сұлтан қылғандығына дәлел емес пе? Ол дәлел болса, адам баласын артық көріп, қамын әуелден алланың өзі ойлап жасағанына да дәлел емес пе? Енді адам баласының құлшылық қылмаққа қарыздар екені мағлұм болмай ма? - депті.
ЖИЫРМА СЕГІЗІНШІ СӨЗ: Ей, мұсылмандар! Біреу бай болса, біреу кедей болса, біреу ауру, біреу сау болса, біреу есті, біреу есер болса, біреудің көңілі жақсылыққа мейілді, біреудің көңілі жаманшылыққа мейілді - бұлар неліктен десе біреу, сіздер айтасыздар: құдай тағаланың жаратуынан яки бұйрығынша болған іс деп. Жә, олай болса, біз құдай тағаланы айыбы жоқ, міні жоқ, өзі әділ деп иман келтіріп едік. Енді құдай тағала бір антұрғанға еңбексіз мал береді екен. Бір құдайдан тілеп, адал еңбек қылып, пайда іздеген кісінің еңбегін жандырмай, қатын-баласын жөндеп асырарлық та қылмай, кедей қылады екен. Ешкімге залалсыз бір момынды ауру қылып, қор қылады екен. Қайда бір ұры, залымның денін сау қылады екен. Әке-шешесі бір екі баланың бірін есті, бірін есер қылады екен. Тамам жұртқа бұзық болма, түзік бол деп жарлық шашып, жол салады екен. Түзікті бейішке шығарамын деп, бұзықты тозаққа саламын деп айта тұра, пендесінің біреуін жақсылыққа мейілдендіріп, біреуін жаманшылыққа мейілдендіріп, өзі құдайлық құдіретімен біреуін жақсылыққа бұрып, біреуін жамандылыққа бұрып жіберіп тұрады екен. Осының бәрі құдай тағаланың айыпсыз, мінсіз ғафур рахимдығына, әділдігіне лайық келе ме? Жұрт та, мүлік те - бәрі құдайдың өзінікі. Бұл қылғанын не дей аламыз? Өз мүлкін өзі не қылса қыла береді. Оны айыпты болады дей алмаймыз десең, ол сөзің құдай тағаланың айыбы, міні жоқ емес, толып жатыр, бірақ айтуға бата алмаймыз дегенің емес пе? Олай болғанда, пенде өз тырысқандығыменен не табады? Бәрін қылушыға қылдырушы өзі екен. Пенде пендеге өкпелейтұғын ешнәрсе жоқ. Кім жақсылық, кім жамандық қылса дағы құдайдан келген жарлықты қылып жүр екен дейміз бе? Құдай тағала әрбір ақылы бар кісіге иман парыз, әрбір иманы бар кісіге ғибадат парыз деген екен. Және де әрбір рас іс ақылдан қорықпаса керек. Жә, біз енді ақылды еркіне жібермесек, құдай тағаланың ақылы бар кісіге иман парыз дегені қайда қалады? «Мені таныған ақылменен таныр» дегені қайда қалады? Дініміздің бір жасырын тұрған жалғаны жоқ болса, ақылды, оны ойлама дегенімізге пенде бола ма? Ақыл тоқтамаған соң, діннің өзі неден болады. Әуелі иманды түзетпей жатып, қылған ғибадат не болады? Жоқ, сен жақсылық, жамандықты жаратқан - құдай, бірақ қылдырған құдай емес, ауруды жаратқан - құдай, ауыртқан құдай емес, байлықты, кедейлікті жаратқан - құдай, бай қылған, кедей қылған құдай емес деп, нанып ұқсаң болар, әйтпесе - жоқ.
І895: ЖИЫРМА ТОҒЫЗЫНШЫ СӨЗ
Біздің қазақтың мақалдарының көбінің іске татырлығы да бар, іске татымақ түгіл, не құдайшылыққа, не адамшылыққа жарамайтұғыны да бар.
Әуелі «Жарлы болсаң, арлы болма» дейді. Ардан кеткен соң, тірі болып жүрген құрысын. Егер онысы жалға жүргеніңде жаныңды қинап еңбекпенен мал тап деген сөз болса, ол - ар кететұғын іс емес. Тыныш жатып, көзін сатып, біреуден тіленбей, жанын қарманып, адал еңбекпен мал іздемек - ол арлы адамның ісі.
«Қалауын тапса, қар жанады», «Сұрауын тапса, адам баласының бермейтіні жоқ» деген - ең барып тұрған құдай ұрған сөз осы. Сұрауын табамын, қалауын табамын деп жүріп қорлықпенен өмір өткізгенше, малды не жерден сұрау керек, не аққан терден сұрау керек қой.
«Атың шықпаса, жер өрте» дейді. Жер өртеп шығарған атыңның несі мұрат? «Жүз күн атан болғанша, бір күн бура бол» дейді. Тәңірге жазып, мінбей-түспей арып, шөмеңдеп диуаналықпен бір күн болған  буралық неге жарайды?
«Алтын көрсе, періште жолдан таяды» дейді. Періштеден садаға кеткір-ай! Періште алтынды не қылсын, өзінің көрсеқызар сұмдығын қостағалы  айтқаны.
«Ата-анадан мал тәтті, алтынды үйден жан тәтті» дейді. Ата-анасынан мал тәтті көрінетұғын антұрғанның тәтті дерлік не жаны бар. Бұлардың бәрінен де қымбат ата-анасын малға сатпақ ең арсыздың ісі емес пе? Ата-ана шамасы келсе, михнаттанып мал жиса да, дүниелік жиса да, артымда балаларыма қалсын дейді. Ол ата-ананы малға сатқан соң, құдайға дұшпандық іс емес пе? Осындай білместікпенен  айтылған  сөздеріне  бек сақ болу керек.
ОТЫЗЫНШЫ СӨЗ: Қырқын мінсе қыр артылмайтұғын осы бір «қырт мақтан» деген бір мақтан бар, сол неге керек, неге жарайды? Ол ар, есті білмейді, намысты білмейді, кең толғау, үлкен ой жоқ, не балуандығы жоқ, не батырлығы жоқ, не адамдығы жоқ, не ақылдылығы, арлылығы жоқ. Мойынын бұрып қойып: «Өй, тәңірі-ай, қойшы әрі, кімнен кім артық дейсің, кімнің басы кімнің қанжығасында жүр, ол менің қазаныма ас салып беріп жүр ме, мен онан сауын сауып отырмын ба?» - деп бұлғақтап, немесе: «аяғаным жаным ба? Өй, енесін ұрайын, өліп кетпей неге керек? Азар болса атылып, я осы үшін айдалып кетсем де көнгенім-ақ! Әйтеуір бір өлім бар ма?» - деп қалшылдайтұғын кісі көп қой.
Өздерің көріп жүрсіңдер, осы айтқан сөз бойына лайық қазақ көрдіңдер ме? Өлімге шыдайтұғын қазақ көргенім жоқ, өлімге шыдамаймын деген де қазақ көргенім жоқ, кеңірдегін ғана көрсетеді-ау: «қиылып қана қалайын» деп. Егер осы сөз бойына лайық кісі көрінсе, ақылы жоқ болса да, қайратыменен-ақ кісі айдындыратұғын адам болғаны ғой! Егер шын айғайды көргенде, кірер жерін таба алмайтұғын дарақы, жұртты осы сөзімен айдындырамын, «мына кәпірден кісі шошитұғын екен» дегізіп айдындырайын деп айтып отырған құр домбытпасы болып, босқа қоқиып отырса, соны не дейміз? Ай, құдай-ай! Жанға мырзалық қылатұғын, ердің жадағайда-ақ сертке тұрғыштығы, малға мырзалығы, дүниені бір тиын есеп көрмейтұғын жомарттығы - әртүрлі белгісі бойынша тұрмас па еді? «Ұялмас бетке талмас жақ береді» деп, көп былжыраған арсыз, ұятсыздың бірі дағы.
ОТЫЗ БІРІНШІ СӨЗ: Естіген нәрсені ұмытпастыққа төрт түрлі себеп бар: әуелі - көкірегі байлаулы берік болмақ керек; екінші — сол нәрсені естігенде я көргенде ғибрәтлану керек, көңілденіп, тұшынып, ынтамен ұғу керек; үшінші — сол нәрсені ішінен бірнеше уақыт қайтарып ойланып, көңілге бекіту керек; төртінші - ой кеселі нәрселерден қашық болу керек. Егер кез болып қалса, салынбау керек. Ой кеселдері: уайымсыз салғырттық, ойыншы-күлкішілдік, я бір қайғыға салыну, я бір нәрсеге құмарлық пайда болу секілді. Бұл төрт нәрсе - күллі ақыл мен ғылымды тоздыратұғын нәрселер.
ОТЫЗ ЕКІНШІ СӨЗ: Білім-ғылым үйренбекке талап қылушыларға әуелі білмек керек. Талаптың өзінің біраз шарттары бар. Оларды білмек керек, білмей іздегенмен  табылмас.
Әуелі - білім-ғылым табылса, ондай-мұндай іске жаратар едім деп, дүниенің бір қызықты нәрсесіне керек болар еді деп іздемекке керек. Оның үшін білім-ғылымның өзіне ғана құмар, ынтық болып, бір ғана білмектіктің өзін дәулет білсең және әр білмегеніңді білген уақытта көңілде бір рахат хұзур хасил болады. Сол рахат білгеніңді берік ұстап, білмегеніңді тағы да сондай білсем екен деп үміттенген құмар, махаббат пайда болады. Сонда әрбір естігеніңді, көргеніңді көңілің жақсы ұғып, анық өз суретімен ішке жайғастырып алады.
Егер дін көңілің өзге нәрседе болса, білім-ғылымды бір-ақ соған себеп қана қылмақ үшін үйренсең, ондай білімге көңіліңнің мейірімі асырап алған шешеңнің мейірімі секілді болады. Адамның көңілі шын мейірленсе, білім-ғылымның өзі де адамға мейірленіп, тезірек қолға түседі.  Шала мейір шала байқайды.
Екінші - ғылымды үйренгенде, ақиқат мақсатпен білмек үшін үйренбек керек. Бахасқа бола үйренбе, азырақ бахас көңіліңді пысықтандырмақ үшін залал да емес, көбірек бахас адамды түземек түгіл, бұзады. Оның себебі әрбір бахасшыл адам хақты шығармақ үшін ғана бахас қылмайды, жеңбек үшін бахас қылады. Ондай бахас хусідшілікті зорайтады, адамшылықты зорайтпайды, бәлкім, азайтады. Және мақсаты ғылымдағы мақсат болмайды, адам баласын шатастырып, жалған сөзге жеңдірмекші болады. Мұндай қиял өзі де бұзықтарда болады. Жүз тура жолдағыларды шатастырушы кісі бір қисық жолдағы кісіні түзеткен кісіден садаға кетсін! Бахас - өзі де ғылымның бір жолы, бірақ оған хирслану жарамайды. Егер хирсланса, өз сөзімшіл ғурурлық, мақтаншақтық, хусідшілік бойын жеңсе, ондай адам бойына қорлық келтіретұғын өтіріктен де, өсектен де, ұрсып-төбелесуден  де  қашық болмайды.
Үшінші - әрбір хақиқатқа тырысып ижтиһатыңмен көзің жетсе, соны тұт, өлсең айрылма! Егерде ондай білгендігің өзіңді жеңе алмаса, кімге пұл болады? Өзің құрметтемеген нәрсеге бөтеннен қайтіп құрмет күтесің?
Төртінші - білім-ғылымды көбейтуге екі қару бар адамның ішінде: бірі - мұлахаза қылу, екіншісі - берік мұхафаза қылу. Бұл екі қуатты зорайту жаһатінде болу керек. Бұлар зораймай, ғылым зораймайды.
Бесінші - осы сөздің он тоғызыншы бабында жазылған ақыл кеселі   деген   төрт   нәрсе   бар.   Содан   қашық   болу   керек.   Соның ішінде уайымсыз салғырттық деген бір нәрсе бар, зинһар, жаным, соған бек сақ бол, әсіресе, әуелі - құданың, екінші - халықтың, үшінші - дәулеттің, төртінші - ғибраттың, бесінші - ақылдың, ардың -бәрінің дұшпаны. Ол бар жерде  бұлар болмайды.
Алтыншы - ғылымды, ақылды сақтайтұғын мінез деген сауыты болады. Сол мінез бұзылмасын! Көрсеқызарлықпен, жеңілдікпен, я біреудің орынсыз сөзіне, я бір кез келген қызыққа шайқалып қала берсең, мінездің беріктігі бұзылады. Онан соң оқып үйреніп те пайда жоқ. Қоярға орны жоқ болған соң, оларды қайда сақтайсың? Қылам дегенін қыларлық, тұрам дегенінде тұрарлық мінезде азғырылмайтын ақылды, арды сақтарлық беріктігі, қайраты бар болсын! Бұл беріктік бір ақыл, ар үшін болсын!
ОТЫЗ ҮШІНШІ СӨЗ: Егерде мал керек болса, қолөнер үйренбек керек. Мал жұтайды, өнер жұтамайды. Алдау қоспай адал еңбегін сатқан қолөнерлі - қазақтың әулиесі сол. Бірақ құдай тағала қолына аз-маз өнер берген қазақтардың кеселдері болады.
Әуелі — бұл ісімді ол ісімнен асырайын деп, артық ісмерлер іздеп жүріп, көріп, біраз істес болып, өнер арттырайын деп, түзден өнер іздемейді. Осы қолындағы аз-мұзына мақтанып, осы да болады деп, баяғы қазақтың талапсыздығына тартып, жатып алады.
Екінші - ерінбей істей беру керек қой. Бір-екі қара тапса, малға бөге қалған кісімсіп, «маған мал жоқ па?» дегендей қылып, еріншектік, салдау-салғырттыққа, кербездікке салынады.
Үшінші - «дарқансың ғой, өнерлісің ғой, шырағым», немесе «ағеке, нең кетеді, осы ғанамды істеп бер!» дегенде «маған да біреу жалынарлыққа жеткен екенмін» деп мақтанып кетіп, пайдасыз алдауға, қу тілге алданып, өзінің уақытын өткізеді. Және анаған дүниенің қызығы алдауды білген дегізіп, көңілін де мақтандырып кетеді.
Төртінші - тамыршылдау келеді. Бағанағы алдамшы шайтан тамыр болалық деп, бір болымсыз нәрсені берген болып, артынан үйтемін-бүйтемін, қарық қыламын дегенге мәз болып, тамырым, досым десе, мен де керектінің бірі болып қалыппын ғой деп, және жасынан іс істеп, үйден шықпағандық қылып, жоқ-барға тырысып, алдағанды білмей, дереу оның жетпегенін жеткіземін деп, тіпті жетпесе өзінен қосып, қылып бер дегенінің бәрін қылып беріп, күні өтіп, еңбек қылар уақытынан айрылып, «жоғары шыққа» қарық болып, тамақ, киім, борыш есінен шығып кетіп, енді олар қысқан күні біреудің малын бұлдап қарызға алады. Оны қылып берейін, мұны қылып берейін деп, соныменен табыс құралмай, борышы асып, дауға айналып, адамшылықтан айрылып, қор болып кетеді. Осы несі екен. Қазақтың баласының өзі алдағыш бола тұрып және өзі біреуге алдатқыш болатұғыны қалай?
ОТЫЗ ТӨРТІНШІ СӨЗ: Жұрттың бәрі біледі өлетұғынын және өлім үнемі қартайтып келмейтұғынын, бір алғанды қата жібермейтұғынын. Қазақ осыған да, амал жоқ, нанады, анық өз ойына, ақылына тексертіп нанбайды. Және һәмманы жаратқан құдай бар, ахиретте сұрау алады, жамандыққа жазғырады, жақсылыққа жарылғайды, жазғыруы да, жарылғауы да пенде ісіне ұқсамайды, бегірек есепсіз қинауы да бар, бегірек есепсіз жетістіруі де бар деп - бәріне сендік дейді. Жоқ, онысына мен сенбеймін? Олар сендім десе де, анық сенген кісіге уайым ойлап не керек? Осы екеуіне лайықты жақсылықты өздері де іздеп таба береді. Егерде осы екеуіне бұлдыр сеніп отырса, енді неге сендіре аламыз? Оны қайтіп түзете аламыз? Оларды мұсылман деп, қалайша иманы бар ғой дейміз?
Кімде-кім ахиретте де, дүниеде де қор болмаймын десе, білмек керек: еш адамның көңілінде екі қуаныш бірдей болмайды, екі ынтық құмарлық бірдей болмайды, екі қорқыныш, екі қайғы - олар да бірдей болмайды. Мұндай екі нәрсені бірдей болады деп айтуға мүмкін емес. Олай болғанда, қай адамның көңілінде дүние қайғысы, дүние қуанышы ахирет қайғысынан, ахирет қуанышынан артық болса - мұсылман емес. Енді ойлап қарай бер, біздің қазақ та мұсылман екен! Егерде екі нәрсе кез болса, бірі ахиретке керекті, бірі осы дүниеде керекті, бірін алса, бірі тимейтұғын болса, сонда біреу ахиретке керектіні алмай, екінші бір кез келгенде алармын деп, жоқ, егер кез болмайтұғын болса, кең құдай өзі кеңшілікпенен кешіреді дағы, мына кезі келіп тұрғанда мұны жіберіп болмас деп, дүниеге керектіні алса, енді ол кісі жанын берсе ахиретті дүниеге сатқаным жоқ деп, нануға бола ма?
Адам баласына адам баласының бәрі - дос. Не үшін десең, дүниеде жүргенде туысың, өсуің, тоюың, ашығуың, қайғың, қазаң, дене бітімің, шыққан жерің, бармақ жерің - бәрі бірдей, ахиретке қарай өлуің, көрге кіруің, шіруің, көрден махшарда сұралуың - бәрі бірдей, екі дүниенің қайғысына, пәлесіне қаупің, екі дүниенің жақсылығына рахатың - бәрі бірдей екен. Бес күндік өмірің бар ма, жоқ па?.. Біріңе-бірің қонақ екенсің, өзің дүниеге де қонақ екенсің, біреудің білгендігіне білместігін таластырып, біреудің бағына, малына күндестік қылып, я көрсеқызарлық қылып, көз алартыспақ лайық па? Тілеуді құдайдан тілемей, пендеден тілеп, өз бетімен еңбегімді жандыр демей, пәленшенікін әпер демек - ол құдайға айтарлық сөз бе? Құдай біреу үшін біреуге жәбір қылуына не лайығы бар? Екі ауыз сөздің басын қосарлық не ақылы жоқ, не ғылымы жоқ бола тұра, өзімдікін жөн қыламын деп, құр «ой, тәңір-ай!» деп таласа бергеннің несі сөз? Оның несі адам?
ОТЫЗ БЕСІНШІ СӨЗ: Махшарға барғанда құдай тағала қажы, молда, сопы, жомарт, шейіт - соларды қатар қойып, сұрар дейді. Дүниеде ғиззат үшін, сый-құрмет алмақ үшін қажы болғанды, молда болғанды, сопы болғанды, жомарт болғанды, шейіт болғандарды бір бөлек қояр дейді. Ахиретке бола, бір ғана құдай тағаланың разылығын таппақ үшін болғандарды бір бөлек қояр дейді.
Дүние үшін болғандарға айтар дейді: «Сендер дүниеде қажеке, молдеке, сопеке, мырзеке, батыреке аталмақ үшін өнер қылып едіңдер, ол дүниең мұнда жоқ. Сендердің ол қызықты дүниең харап болған, сонымен қылған өнерлерің де бітті. Енді мұнда құрмет алмақ түгіл, сұрау беріңдер! Мал бердім, өмір бердім, не үшін сол малдарыңды, өмірлеріңді, бетіңе ахиретті ұстап, дін ниетің дүниеде тұрып, жұртты алдамақ үшін сарып қылдыңдар?» деп.
Ана шын ниетіменен орнын тауып, бір құдайдың разылығы үшін өнер қылғандарға айтар дейді: «Сендер бір ғана менің разылығымды іздеп малдарыңды, өмірлеріңді сарып қылып едіңдер, мен разы болдым. Сіздерге лайықты құрметті орным бар, дайын, кіріңдер! Һәм ол разылықтарыңнан басқа осы махшар ішінде, сендердің осы қылғаныңа өзі қылмаса да, іші еріп, ынтық болған достарың табылса, шафағат қылыңдар!» - деп айтар дейді.
ОТЫЗ АЛТЫНШЫ СӨЗ: Пайғамбарымыз салаллаһу ғалайһи уәссәлләмнің хадис шарифінде айтыпты: «мән лә хаяһүн уәлә иманун ләһу» деп, яғни кімнің ұяты жоқ болса, оның иманы да жоқ деген. Біздің қазақтың өзінің мақалы да бар: «ұят кімде болса, иман сонда» деген. Енді бұл сөзден білінді: ұят өзі иманның бір мүшесі екен. Олай болғанда білмек керек, ұят өзі қандай нәрсе? Бір ұят бар - надандықтың ұяты, жас бала сөз айтудан ұялған секілді, жақсы адамның алдына жазықсыз-ақ әншейін барып жолығысудан ұялған секілді. Не шариғатқа теріс, не ақылға теріс жазығы жоқ болса да, надандықтан бойын керістендіріп, шешілмегендік қылып, ұялмас нәрседен ұялған мұндай ұят шын ұялу емес - ақымақтық, жамандық.
Шын ұят сондай нәрсе, шариғатқа теріс, я ақылға теріс, я абиұрлы бойға теріс бір іс себепті болады. Мұндай ұят екі түрлі болады. Біреуі - ондай қылық өзіңнен шықпай-ақ, бір бөтен адамнан шыққанын көргенде, сен ұялып кетесің. Мұның себебі сол ұят істі қылған адамды есіркегендіктен болады. «Япырым-ай, мына байғұсқа не болады, енді мұның өзі не болады» дегендей, бір нәрсе іштен рахым секілді болып келіп, өзіңді қысып, қызартып кетеді. Біреуі сондай ұят, шариғатқа теріс, я ақылға, я абиұрлы бойға теріс, я адамшылыққа кесел қылық, қатеден яки нәпсіге еріп ғапылдықтан өз бойыңнан шыққандығынан болады. Мұндай ұят қылық қылғандығыңды бөтен кісі білмесе де, өз ақылың, өз нысабың өзіңді сөккен соң, іштен ұят келіп, өзіңе жаза тарттырады. Кірерге жер таба алмай, кісі бетіне қарай алмай, бір түрлі қысымға түсесің. Мұндай ұяты күшті адамдар ұйқыдан, тамақтан қалатұғыны да бар, хатта өзін-өзі өлтіретұғын кісілер де болады. Ұят деген - адамның өз бойындағы адамшылығы, иттігіңді ішіңнен өз мойныңа салып, сөгіс қылған қысымның аты. Ол уақытта тілге сөз де түспейді, көңілге ой да түспейді. Көзіңнің жасын, мұрныңның суын сүртіп алуға да қолың тимейді, бір ит боласың. Көзің кісі бетіне қарамақ түгіл, ешнәрсені көрмейді. Мұндайлыққа жетіп ұялған адамға өкпесі бар кісі кешпесе, яки оның үстіне тағы аямай өртендіріп сөз айтқан кісінің өзінің де адамшылығы жоқ десе болар.
Осы күнде менің көрген кісілерім ұялмақ түгіл, қызармайды да. «Ол істен мен ұятты болдым дедім ғой, енді нең бар?» дейді. Я болмаса «Жә, жә, оған мен-ақ ұятты болайын, сен өзің де сүйтіп пе едің?» дейді. Немесе «пәленше де, түгенше де тірі жүр ғой, пәлен қылған, түген қылған, менікі оның қасында несі сөз, пәлендей, түгендей мәнісі бар емес пе еді?» деп, ұялтамын десең, жап-жай отырып дауын сабап отырады. Осыны ұялған кісі дейміз бе, ұялмаған кісі дейміз бе? Ұялған десек, хадис анау, жақсылардан қалған сөз анау. Осындай адамның иманы бар дейміз бе, жоқ дейміз бе?!
ОТЫЗ СЕГІЗІНШІ СӨЗ: Ей, жүрегімнің қуаты, перзентлерім! Сіздерге адам ұғылының мінездері туралы біраз сөз жазып ядкар қалдырайын. Ықыласпенен оқып, ұғып алыңыздар, оның үшін махаббатың төлеуі - махаббат. Әуелі адамның адамдығы ақыл, ғылым деген нәрселерменен. Мұның табылмақтығына себептер - әуелі хауас сәлим һәм тән саулық. Бұлар туысынан болады, қалмыс өзгелерінің бәрі жақсы ата, жақсы ана, жақсы құрбы, жақсы ұстаздан болады. Талап, ұғым махаббаттан шығады. Ғылым-білімге махаббаттандырмақ әлгі айтылған үшеуінен болады. Ғылым-білімді әуелі бастан бала өзі ізденіп таппайды. Басында зорлықпенен яки алдауменен үйір қылу керек, үйрене келе өзі іздегендей болғанша. Қашан бір бала ғылым, білімді махаббатпенен көксерлік болса, сонда ғана оның аты адам болады. Сонан соң ғана алла тағаланы танымақтық, өзін танымақтық, дүниені танымақтық, өз адамдығын бұзбай ғана жәліб мәнфағат дәфғы мұзарратларны айырмақлық секілді ғылым-білімді үйренсе, білер деп үміт қылмаққа болады. Болмаса жоқ, ең болмаса шала. Оның үшін көбінесе балаларды жасында ата-аналары қиянатшылыққа салындырып алады, соңынан моллаға берген болады, я ол балалары өздері барған болады - ешбір бәһра болмайды.
Ол қиянатшыл балалары талапқа да, ғылымға да, ұстазға да, хаттә иман иғтиқадқа да қиянатпенен болады. Бұл қиянатшылар - жарым адам, жарым молла, жарым мұсылман. Олардың адамдығының кәмәләт таппағы - қиынның қиыны. Себебі алла тағала езі - хақиқат, растықтың жолы. Қиянат - хақиқат пен растықтың дұшпаны. Дұшпаны арқылы шақыртқанға дос келе ме? Көңілде өзге махаббат тұрғанда, хақлықты таппайды. Адамның ғылымы, білімі хақиқатқа, растыққа құмар болып, әрнәрсенің түбін, хикметін білмекке ынтықтықпенен табылады. Ол - алланың ғылымы емес, һәмманы білетұғын ғылымға ынтықтық, өзі де адамға өзіндік ғылым береді. Оның үшін ол алланың өзіне ғашықтық. Ғылым - алланың бір сипаты, ол - хақиқат, оған ғашықтық өзі де хақлық һәм адамдық дүр. Болмаса мал таппақ, мақтан таппақ, ғиззат-құрмет таппақ секілді нәрселердің махаббатымен  ғылым-білімнің хақиқаты табылмайды.
Мал, мақтан, ғиззат-құрмет адамды өзі іздеп тапса, адамдықты бұзбайды һәм көрік болады. Егерде адам өзі оларға табынып іздесе, тапса да, таппаса да адамдығы жоғалады. Енді хақиқат сүйіп, шынды білмек құмарың бар болса, адамдыққа лайықты ықыласты құлағыңды қой. Әуелі дін исламның жолындағы пенделер иманның хақиқаты не сөз екенін білсін. Иман дегеніміз бір ғана инанмақтық емес, сен алла тағаланың бірлігіне, уә құранның оның сөзі екендігіне, уә пайғамбарымыз Мұхаммед Мұстафа салаллаһу ғалайһи уәссәлләм оның тарапынан елші екендігіне инандың. Жә, не бітті? Сен алла тағалаға алла тағала үшін иман келтіремісің я өзің үшін иман келтіремісің? Сен иман келтірмесең де, алла тағалаға келер ешбір кемшілік жоқ еді. Өзің үшін иман келтірсең, жә инандың. Ол инанмақтығың құр ғана инанмақтықпен қалса, саған пайда бермейді. Оның үшін сен өзің инанмақтығыңнан пайда ала алмадың, пайдаланамын десең, пайда береді, кәміл иман болады. Пайданы қалайша алуды білмек керек. Сіз «Әмәнту биллаһи кәмаһуә би әсмайһи уасифатиһи» дедіңіз. Ол есім аллалар һәмма ол алла тағаланың фиғыл ғазимләрінің аттары, олардың мағынасын біл һәм сегіз сифат затиялары не деген сөз, кәміл үйрен. Өзіңді оның құлы біліп, өзіңе муслим ат қойып, тәслим болғаныңа раст боласың да. Өз пиғылдарыңды соған өз халіңше ұқсатуды шарт қыл. Алла тағалаға ұқсай алам ба деп, надандықпен ол сөзден жиіркенбе, ұқсамақ - дәл бірдейлік дағуасыменен емес, соның соңында болмақ. Оның үшін алла тағаланың сипаттары: Хаят, Ғылым, Құдірет, Басар, Сәмиғ, Ирада, Кәлам, Тәкин. Бұл сегізінен алла тағаладағыдай кәмәлат-ғазамат бірлән болмаса да, пендесінде де әрбірінен өз халінше бар қылып жаратыпты. Жә, біз өзіміздің бойымыздағы сегіз зәррә аттас сипатымызды ол алла тағаланың сегіз ұлығ сипатынан бас бұрғызып, өзге жолға салмақпенен біздің атымыз муслим бола ала ма? Болмаса керек. Жә, ол сегіз сипатына сипатымызды һәм ол аттары бірлән ағламланған фиғыл құдаға фиғлымызды ертпек неменен табылады, қалайша табылады, оны білмек керек. Ол - алла тағаланың заты, ешбір сипатқа мұқтаж емес, біздің ақылымыз мұқтаж, жоғарғы жазылмыш сипаттар бірлән тағрифлап танымаққа керек. Егерде ол сипаттар бірлән тағрифламасақ, бізге мағрифатулла қиын болады. Біз алла тағаланы өзінің білінгені қадар ғана білеміз, болмаса түгел білмекке мүмкін емес. Заты түгіл, хикметіне ешбір хакім ақыл ерістіре алмады. Алла тағала - өлшеусіз, біздің ақылымыз - өлшеулі. Өлшеулімен өлшеусізді білуге болмайды. Біз алла тағала «бір» дейміз, «бар» дейміз, ол «бір» демеклік те - ақылымызға ұғымның бір тиянағы үшін айтылған сөз. Болмаса ол «бір» демеклік те алла тағалаға лайықты келмейді. Оның үшін мүмкинаттың ішінде не нәрсенің ужуді бар болса, ол бірліктен құтылмайды. Әрбір хадиске айтылатұғын бір қадимге тағриф   болмайды.   Ол   «бір»  деген   сөз   ғаламның   ішінде,   ғалам   алла тағаланың ішінде, құдай табарака уатағала кітаптарда сегіз субутия сипаттары бірлән, уә тоқсан тоғыз Әсмаи хұсналар бірлән білдірген. Бұлардың һәммасы алла тағаланың затия субутия уә фиғлия сипаттары дүр. Мен мұнда сіздерге төртеуін білдіремін. Оның екеуі - ғылым, құдірет. Сегіз сипаттан қалған алтауы - бұларға шарх. Ол алтауының бірі - хаят, яғни  тірлік.
Алланы бар дедік, бір дедік, ғылым, құдірет сипаты бірлән сипаттадық. Бұл бірлік, барлық ғылым, құдірет олула боларлық нәрселер ме? Әлбетте, ғылым құдіреті бар болады: хаяты - мағлұм, бірі - ирада, яғни қаламақ. Ғылым бар болса, қаламақ та бар. Ол еш нәрсеге харекет бермейді. Һәммаға харекет беретұғын өзі. Ол ирада ғылымының бір сипаты кәләм, яғни сөйлеуші деген, сөз қаріпсіз, дауыссыз болушы ма еді? Алланың сөзі - қаріпсіз, дауыссыз. Енді олай болса, айтқандай қылып білдіретұғын құдіреті және басар, сәмиғ, яғни көруші, есітуші деген. Алла тағаланың көрмегі, естімегі, біз секілді көзбенен, құлақпенен емес, көргендей, естігендей білетұғын ғылымның бір сипаты. Бірі - тәкуин, яғни барлыққа келтіруші деген сөз. Егер барлыққа келтірмегі бір өз алдына сипат болса, алла тағаланың сипаты өзіндей қадім, һәм әзали һәм әдәби болады да, һәмишә барлыққа келтіруден босанбаса, бір сипаты бір сипатынан үлкен я кіші болуға жарамайды. Олай болғанда ғылым, құдірет сипаттары секілді босанбай, һәр уақыт жаратуда болса, бір ықтиярсыздық шығады. Ол ықтиярсыздық алла тағалаға лайықты емес. Оның барлыққа келтірмегі - құдіретіне ғана бір шарх. Бұл ғылым, құдіретте ешбір ниһоятсіз, ғылымында ғафләт, құдіретінде епсіздік және нашарлық жоқ. Саниғын сұңғатына қарап білесіз. Бұл көзге көрілген, көңілге сезілген ғаламды қандай хикметпенен жарастырып, қандай құдіретпенен орналастырған, ешбір адам баласының ақылы жетпейді. Бірақ пендесінде ақыл - хүкімші, қайрат, қуат - қызмет қылушы еді. Соған қарап ойлайсың: алла тағаланың сипатында солай болмаққа тиіс. Бірақ әуелде айтқанымыз: ғылым, құдірет - біздің ұғуымызға ғана екі хисап болмаса, бір-ақ ғылымды құдірет болуға тиіс. Олай болмаса сипаттар өз орталарында бірі тәбиғ, бірі матбуғ болады ғой. Бұл болса, тариф раббыға жараспайды. Сегіз сипат қылып және ол сипаттар «Лағаиру уәлә һуә» болып, бұлай айтуда, бұлардан бір өз алдына жамағат яки жамиғат шығып кетеді. Бұл болса келіспейді. Егерде сипаттарды әрбірін басқа-басқа дегенде, көп нәрседен жиылып, иттифақпенен құдай болған болады. Бұлай деу батыл, бір ғана құдірет пендеде болған қуат; құдірет ғылым ақылдан басқа болатұғын, алла тағалада болған құдірет - ғылым һәм рахмет. Ол – рахмет сипаты, сегіз сипаттың ішінде жазылмаса да, алла тағаланың Рахман, Рахим, Ғафур, Уадуд, Хафиз, Сәттар, Раззақ, Нафиғ, Уәкил, Латиф деген есімдеріне бинаһи бір ұлығ сипатынан хиссаптауға жарайды. Бұл сөзіме нақлия дәлелім - жоғарыдағы жазылған алла тағаланың есімдері. Ғақлия дәлелім құдай тағала бұл ғаламды ақыл жетпейтін келісіммен жаратқан, онан басқа, бірінен бір пайда алатұғын қылып жаратыпты. Жансыз жаратқандарынан пайда алатұғын жан иесі хайуандарды жаратып, жанды хайуандардан пайдаланатұғын ақылды инсанды  жаратыпты.
Хайуандарды асырайтұғын жансыздарды еті ауырмайтын қылып, жан иесі хайуандарды ақыл иесі адам баласы асырайтын қылып, һәм олардан махшарда сұрау бермейтұғын қылып, бұлардың һәммасынан пайда аларлық ақыл иесі қылып жаратқан. Адам баласынан махшарда сұрау алатұғын қылып жаратқандығында һәм ғадаләт һәм махаббат бар. Адам баласын құрт, құс, өзге хайуандар секілді тамақты өз басымен алғызбай, ыңғайлы екі қолды басқа қызмет еттіріп, аузына қолы ас бергенде, не ішіп, не жегенін білмей қалмасын деп, иісін алып ләззаттанғандай қылып, ауыз үстіне мұрынды қойып, оның үстінен тазалығын байқарлық екі көз беріп, ол көздерге нәзіктен, зарардан қорғап тұрарлық қабақ беріп, ол қабақтарды ашып-жауып тұрғанда қажалмасын деп кірпік жасап, маңдай тері тура көзге ақпасын деп, қаға беруге қас беріп, оның жүзіне көрік қылып, бірінің қолынан келместей істі көптесіп бітірмекке, біреуі ойын біреуіне ұқтырарлық тіліне сөз беріп жаратпақтығы махаббат емес пе? Кім өзіңе махаббат қылса, сен де оған махаббат қылмағың қарыз емес пе? Ақыл көзімен қара: күн қыздырып, теңізден бұлт шығарады екен, ол бұлттардан жаңбыр жауып, жер жүзінде неше түрлі дәндерді өсіріп, жемістерді өндіріп, көзге көрік, көңілге рахат гүл-бәйшешектерді, ағаш-жапырақтарды, қант қамыстарын өндіріп, неше түрлі нәбатәттәрді өстіріп, хайуандарды сақтатып, бұлақтар ағызып, өзен болып, өзендер ағып дария болып, хайуандарға, құсқа, малға сусын, балықтарға орын болып жатыр екен. Жер мақтасын, кендірін, жемісін, кенін, гүлдер гүлін, құстар жүнін, етін, жұмыртқасын; хайуандар етін, сүтін, күшін, көркін, терісін; сулар балығын, балықтар икрасын, хатта ара балын, балауызын, құрт жібегін - һәммасы адам баласының пайдасына жасалып, ешбірінде бұл менікі дерлік бір нәрсе жоқ, бәрі - адам баласына таусылмас азық.
Миллион хикмет бірлән жасалған машина, фабрик адам баласының рахаты, пайдасы үшін жасалса, бұл жасаушы махаббат бірлән адам баласын сүйгендігі емес пе? Кім сені сүйсе, оны сүймектік қарыз емес пе? Адам баласы қанағатсыздықпенен бұл хайуандардың тұқымын құртып, алдыңғылар артқыларға жәбір қылмасын деп, малды адам баласының өзінің қызғанышына қорғалатып, өзге хайуандарды бірін ұшқыр қанатына, бірін күшті қуатына, бірін жүйрік аяғына сүйентіп, бірін биік жартасқа, бірін терең тұңғиыққа, қалың орманға қорғалатып, һәм әрбірін өсіп-өнбекке құмар қылып, жас күнінде, кішкене уақытында шафғат, сәхәріменен бастарын байлап, қамқор қылып қоймақтығы - адам баласына өсіп-өніп, теңдік алсын емес, бәлки, адам баласының үзілмес нәсіліне таусылмас азық болсын дегендік. Жә, бұл хикметтерінің һәммасын һәм мархамат, һәм ғадаләт заһир тұр екен. Біз ортамызда бұл мархамат, ғадаләтті иманның шартынан хисап қылмаймыз, оның үшін муслим болғанда, алла тағалаға тәслим болып, оның жолында болмақ едік, болғанымыз қайсы? Бұл екі ай мен күннен артық мағұлым тұрған жоқ па? Фиғылы құданың ешбірін де қарар қылмаймыз, өзгелерде болғанын жек көрмейміз, өзіміз тұтпаймыз, бұл қиянатшылық емес пе? Қиянатшылыққа бір қарар тұрған адам - я мұсылман емес, ең болмаса шала мұсылман. Алла табарака уатағаланың пенделеріне салған жолы қайсы? Оны көбі білмейді. «Тәфаккару фиғла иллаһи» деген хадис шарифтің «инналаһу йухиббул муқситин» деген аяттарға ешкімнің ықыласы, көңілі менен ғылымы жетіп құптағанын көргенім жоқ. «Әтәмурун әннәсә билбирри уәәхсәну инналаһу йухиббул мұхсин», «уәлләзинә әмәну уәғәмилу салихати улайна асхабул жәннәти һәм фиһа халидун» деген аяттар құранның іші толған ғамалус-салих не екенін білмейміз. «Уа әммәлзина амәну уәғамилус саликати фәйуәффиһим ужурәһум уаллаһу лә йүхиб-буз-залимин» аятына қарасаң, ғамалус-салих залықтықтың зидды болар. Олай болғанда ғадаләт рафғат болуға кімде-кімнің әділеті жоқ болса, оның хаясы жоқ, кімнің ұяты жоқ болса, оның иманы жоқ деген, пайғамбарымыздың салаллаһу ғалайһи уәссәлләмнің хадис шарифі «мән-лә хаяун лаһу» деген дәлел дүр. Енді белгілі, иман құр инанышпенен болмайды, ғадаләт уа рафғат бірлән болады. Ғамалус-салих ғадаләтті уә мархамәтті болмақ күллі тән бірлән қылған құлшылдықтардың ешбірі ғадаләтті, мархаматты бермейді. Көзің күнде көреді намаз оқушы, ораза тұтушылардың не халәттә екендіктерін, оған дәлел керек емес. Бәлки ғадаләт барша ізгіліктің анасы дүр. Ынсап, ұят - бұл ғадаләттен шығады. Оның үшін ғадаләті адамның көңіліне келеді: мен өз көңілімде халық менімен, сондай-мұндай қылықтарымен мұғамәла қылса екен деп ойлап тұрып, өзім сол халықтармен мұғамәла қылмағандығым жарамайды ғой деп, сол езі әділет те және нысап та емес пе? Ол һәмма жақсылықтың басы емес пе? Жә, олай хұлық пенен сол ойды ойлаған  кісі халлақыны шүкірді неге ойламасын?
Шәкірліктен ғибадаттың бәрі туады. Енді зинһар ғадаләт, шапағаттан босанбаңдар. Егер босансаң, иман да, адамдық та һаммасы босанады. Аллаяр софының бір фәрдәдән жүз фәрдә бижай дегені басыңа келеді. Енді біздің бастағы тағриф бойынша құдай тағала ғылымды, рахымды, ғадаләтті, құдіретті еді. Сен де бұл ғылым, рахым, ғадаләт үш сипатпенен сипаттанбақ: ижтиһатің шарт еттің, мұсылман болдың һәм толық инсаниятың бар болады. Белгілі жәуанмәртлік үш хаслат бірлән болар деген, сиддиқ, кәрәм, ғақыл - бұл үшеуінен сиддиқ ғадаләт болар, кәрәм шафағат болар. Ғақыл мағалұм дүр, ғылымның бір аты екендігі. Бұлар әр адамның бойында алла табарака уатағала тәхмин бар қылып жаратқан. Бірақ оған рәуаж беріп гүлдендірмек, бәлки, адам өз халінше кәмәлатқа жеткізбек жәһәтінде болмақ. Бұлар - ез иждиһадің бірлән ниет халис бірлән ізденсең ғана берілетін нәрселер, болмаса жоқ. Бұл айтылмыш үш хасләттің иелерінің алды - пайғамбарлар, онан соң - әулиелер, онан соң - хакімдер, ең ақыры - кәміл мұсылмандар. Бұл үш түрлі фиғыл құданың соңында болмақ, өзін құл біліп, бұл фиғылдарға ғашық болып тұтпақты пайғамбарлар үйретті әулиелерге, әулиелер оқыды, ғашық болды. Бірақ, ухрауи пайдасын ғана күзетті. Ғашықтары сол халге жетті, дүниені, дүниедегі тиерлік пайдасын ұмытты. Бәлки, хисапқа алмады. Хакімдер дүниеде тиетін пайдасын сөйледі, ғибрәт көзімен қарағанда, екеуі де бірінен-бірі көп жырақ кетпейді. Оның үшін әрбірінің сөйлеуі, айтуы басқаша болса да, алла тағаланың сұңғатына қарап пікірлемектікті екеуі де айтты. Пікірленбек соңы ғибраттанбақ болса керек. Бұл ғақыл, ғылым - екеуі де өзін зорға есептемекті, залымдықты, адам өзіндей адамды алдамақты жек көреді. Бұл ғадаләт һәр екеуі де мархаматты, шапағатты болмақтықты айтып бұйырды, бұл рақым болса керек. Бірақ менің ойыма келеді, бұл екі таһифа әр кісі өздеріне бір түрлі нәпсісін фида қылушылар деп. Яғни, пенделіктің кәмәлаты әулиелікпен болатұғын болса, күллі адам тәркі дүние болып һу деп тариқатқа кірсе, дүние ойран болса керек. Бұлай болғанда малды кім бағады, дұшпанды кім тоқтатады, киімді кім тоқиды, астықты кім егеді, дүниедегі алланың пенделері үшін жаратқан қазыналарын кім іздейді? Хәрами, макруһи былай тұрсын, құдай тағаланың қуатыменен, ижтиһад ақылыңменен тауып, рахатын көрмегіне бола жаратқан, берген ниғметтеріне, онан көрмек хұзурға суық көзбен қарап, ескерусіз тастап  кетпек ақылға, әдепке,  ынсапқа дұрыс  па?
Сахиб ниғметке шүкіршілігің жоқ болса, әдепсіздікпенен күнәкәр болмайсың  ба?  Екінші - бұл  жолдағылар  қор  болып,  дүниеде  жоқ болып кету де хаупі бар, уә кәпірлерге жем болып кету де, қайсыбір сабырсызы жолынан тайып, сабырмен бір қарар тұрамын дегені болып кетселер де керек. Егерде бұл жол жарым-жартыларына ғана айтылған болса, жарым-жарты раст дүниеде бола ма? Рас болса, һәммаға бірдей раст болсын, алалаған раст бола ма, һәм ғадаләт бола ма? Олай болғанда, ол жұртта ғұмыр жоқ болса керек. Ғұмыр өзі - хақиқат. Қай жерде ғұмыр жоқ болса, онда кәмәлат жоқ. Бірақ әулиелердің де бәрі бірдей тәркі дүние емес еді, ғашәрән - мүбәшәрәдан қазірет Ғосман, Ғабдурахман бин Ғауф уа Сағид бин Әбудқас үшеуі де үлкен байлар еді. Бұл тәркі дүниелік: я дүние ләззатына алданып ижтиһадым шала қалады деп, бойына сенбегендік; я хирс дүниеліктен қауымның көңілін суытпақ үшін, ренжуге сабыр етіп, өзін фида қылып, мен жаныммен ұрыс қылғанда, халық ең болмаса нәпсісімен ұрыс қылып, һәуа һәуастан әрбір арзу нәпсіден суынып, ғадаләт, мархамат, махаббатына бір қарар болар ма екен деген үмітпенен болса керек. Олай болғанда о да жұртқа қылған артық махаббаттан хисап. Бірақ бұл жол - бек шетін, бек нәзік жол. Бұл жолда риясыз, жеңілдіксіз бір қарар тұрып іздеген ғана кісі істің кәмәлатына жетпек. Бұл заманда надир, бұған ғылымның да зоры, сиддиқ, қайраттың да зоры, махаббаттың халлақна да, уа халық ғаламға да бек зоры табылмақ керек. Бұлардың жиылмағы - қиынның қиыны, бәлки, фитнә болар.
Басына һәм бір өзіне өзгешелік бермек - адам ұлын бір бұзатын іс. Әрбір наданның бір тариқатқа кірдік деп жүргені біз бұзылдық дегеніменен бір болады. Хакім, ғалым асылда бір сөз, бірақ Ғарафта басқалар дүр. Дүниеде ғылым заһири бар, олар айтылмыштарды жазылмыштар, оны нақлия деп те айтады. Бұл наклияға жүйріктер ғалым атанады. Құдай тәбәрака уа тағала ешбір нәрсені себепсіз жаратпаған, мұны ізерлеп тәффаккару фи әла-иллаһи деген хадиске бинаән бұл сүнғати құдадан ізерлеп, құмар болып ғибратланушыларға тыю жоқ, бәлки, сұнғатынан себебін білмекке құмарлықтан саниғ ғашықтық шығады. Құдай тәбәраканың затына пендесінің ақылы жетпесе, дәл сондай ғашықпын демек те орынсыз. Ғашық-мағшұғлыққа халик бірлән махлұқ ортасы мунәсибәтсіз, алла тағаланың пендесін махаббат уа мархамат бірлән жаратқанын біліп, махаббатына махаббатпенен ғана елжіремекті құдаға ғашық болды дейміз. Олай болғанда хикмет құдаға пенде өз ақылы жетерлік қадірін ғана білсем деген әрбір істің себебін іздеушілерге хакім ат қойды. Бұлар хақ бірлән батылды айырмаққа, себептерін білмекке тырысқандарыменен һәммасы адам баласының пайдасы үшін, ойын-күлкі түгіл, дүниедегі бүкіл ләззат бұларға екінші мәртабада қалып, бір ғана хақты таппақ, әрбір нәрсенің себебін  таппақпенен  ләззаттанады.
Адаспай тура іздеген хакімдер болмаса, дүние ойран болар еді. Фиғыл пәнденің қазығы - осы жақсы хакімдер, әр нәрсе дүниеде бұлардың истихражы бірлән рауаж табады. Бұлардың ісінің көбі - дүние ісі, ләкин осы хакімдердің жасаған, таратқан істері. Әддүния мәзрәгәтул-ахирет дегендей, ахиретке егіндік болатын дүние сол. Әрбір ғалым - хакім емес, әрбір хакім - ғалым. Ғалымдарының нақлиясы бірлән мұсылман иман тақлиди кәсіп қылады. Хакімдердің ғақлияты бірлән жетсе, иман якини болады. Бұл хакімдерден мұрат - мұсылман хакімдері, болмаса ғайри діннің хакімдері - әгәрше фатлубни тәжиду-ни делінсе де, дүниенің һәм адам ұғлы өмірінің сырына жетсе де, діннің хақ мағрифатына жете алмағандар. Бұлардың көбі - иманның жеті шартынан, бір алланы танымақтан ғайри, яғни алтауына кімі күмәнді, кімі мүнкір болып, тахқиқлай алмағандар. Егер бұлар дін ұстазымыз емес болса да, дінде басшымыз құдайдың елшісі пайғамбарымыздың хадис шарифі, хайру н-нас мән йанфагу н-нас деген. Бұл хакімдер ұйқы, тыныштық, әуес-қызықтың бәрін қойып, адам баласына пайдалы іс шығармақлығына, яғни электрияны тауып, аспаннан жайды бұрып алып, дүниенің бір шетінен қазір жауап алып тұрып, от пен суға қайласын тауып, мың адам қыла алмастай қызметтер істетіп қойып тұрғандығы, уахсусан адам баласының ақыл-пікірін ұстартып, хақ пенен батылдықты айырмақты үйреткендігі - баршасы нафиғлық болған соң, біздің оларға міндеткерлігімізге дау жоқ.
Бұл заманның молдалары хакім атына дұшпан болады. Бұлары білімсіздік, бәлки, бұзық фиғыл, әл-инсан ғәдду ләма жәһилгә хисап. Олардың шәкірттерінің көбі біраз ғарап-парсыдан тіл үйренсе, бірлі-жарым болымсыз сөз бахас үйренсе, соған мәз болып, өзіне өзгешелік беремін деп әуре болып, жұртқа пайдасы тимек түгіл, түрлі-түрлі зарарлар хасил қылады «һай-һой!» менен, мақтанменен қауымды адастырып бітіреді. Бұлардың көбі әншейін жәһил түгіл, жәһиләләр кібік талап болса, қайда хақ сөздер келсе, қазір нысапқа қайтсын һәм ғибраттансын. Рас сөзге ор қазып, тор жасамақ не деген нысап, құр өзімшілдік һәм әр өзімшілдік - адам баласын бұзатын фиғыл. Растың бір аты - хақ, хақтың бір аты - алла, бұған қарсы қаруласқанша, мұны ұғып, ғадаләтпен тәптештеуге керек. Мұндай фиғылдардан күпір қаупі де бар. Және пайғамбарымыз салаллаһу ғалайһи уәссәлләм «ақыр заманда бір жылдық бір күн болар» дегенде сахаба-и кәрәмлар «бұл бір жылдық бір күнде намаз нешеу болар» деп сұрағанда: оның патуасын   сол  заманның  ғалымдары   білер  деген  сөзінен   ғибратланып  қарасаң, замана өзгеруімен қағидалар өзгерілмегін білдіргені мағлұм болады. Бұл күндегі тәхсилғулум ескі медреселер ғұрпында болып, бұл заманға пайдасы жоқ болды. Соған қарай Ғұсманияда мектеп харбия, мектеп рушдиялар салынып, жаңа низамға айналған. Мұндағылар ұзақ жылдар өмір өткізіп, ғылымды пайдасыз ұзақ бахастар бірлән күнін өткізіп, мағишат дүниеде надан бір ессіз адам болып шығады да, ешбір харекетке лайықты жоқ болған соң, адам аулауға, адам алдауға салынады.  Көбінесе мұндай ессіздердің насихаты да тасирсіз болады.
Дүниенің мәғмурлығы бір түрлі ақылға нұр беріп тұратұғын нәрсе. Жоқшылықтың адамды хайуандандырып жіберетіні де болады. Бәлки, дүниенің ғылымын білмей қалмақтық — бір үлкен зарарлы надандық, ол құранда сөгілген; дүниеде кімде-кім өзіне өзгешелік бермек қасады бірлән малға махаббатын аударған дүние болмаса, ихсанда қолым қысқа болмасын деп һәм өзім біреуге тамғылы болмайын деп, малға махаббатын аудармай, ізгілікке бола халал кәсіп бірлән тапқан  дүние  емес.
Біз ғылымды сатып, мал іздемек емеспіз. Мал бірлән ғылым кәсіп қылмақпыз. Өнер - өзі де мал, өнерді үйренбек - өзі де ихсан. Бірақ ол өнер ғадаләттан шықпасын, шарғыға муафих болсын. Адамға хәлінше ихсанды болмақ - қарыз іс. Бірақ өзгелердің ихсанына сүйенбек дұрыс емес. Моллалар тұра тұрсын, хусусан бұл заманның ишандарына бек сақ болыңдар. Олар - фитнә ғалым, бұлардан залалдан басқа ешнәрсе шықпайды. Өздері хүкім шариғатты таза білмейді, көбі надан болады. Онан асып өзін-өзі әһіл тариқат біліп және біреуді жеткізбек дағуасын қылады. Бұл іс олардың сыбағасы емес, бұлардың жеткізбегі мұхал, бұлар адам аздырушылар, хаттә дінге де залалды. Бұлардың сүйгені - надандар, сөйлегені - жалған, дәлелдері - тасбығы менен шалмалары, онан басқа ешнәрсе  жоқ.
Енді біліңіздер, ей, перзенттер! Құдай тағаланың жолы деген жол алла тағаланың өзіндей ниһаятсыз болады. Оның ниһаятына ешкім жетпейді. Бірақ сол жолға жүруді өзіне шарт қылып кім қадам басты, ол таза мұсылман, толық адам делінеді. Дүниеде түпкі мақсатың өз пайдаң болса - өзің ниһаятлысың, ол жол құдайдың жолы емес. Ғаламнан жиылсын, маған құйылсын, отырған орныма ағып келе берсін деген ол не деген нысап? Не түрлі болса да, я дүниеңнен, я ақылыңнан, я малыңнан ғадаләт, шапағат секілді біреулерге жақсылық тигізбек мақсатың болса, ол жол - құданың жолы. Ол ниһаятсыз жол, сол ниһаятсыз жолға аяғыңды берік бастың, ниһаятсыз құдаға тағырып   хасил   болып   хас   езгу   құлдарынан   болмақ  үміт   бар,   өзге жолда не үміт бар? Кейбіреулердің бар өнері, мақсаты киімін түзетпек, жүріс-тұрысын түзетпек болады да, мұнысын өзіне бар дәулет біледі. Бұл істерінің бәрі өзін көрсетпек, өзін-өзі базарға салып, бір ақылы көзіндегі ақымақтарға «бәрекелді» дегізбек. «Осындай болар ма едік» деп біреулер талаптанар, біреулер «осындай бола алмадық» деп күйінер, мұнан не пайда шықты? Сыртқа қасиет бітпейді, алла тағала қарайтұғын қалыбыңа, боямасыз ықыласыңа қасиет бітеді. Бұл айнаға табынғандардың ақылы қаншалық өсер дейсің? Ақыл өссе, ол түпсіз терең жақсылық сүймектікпен  өсер.
Құдай тағала дүниені кәмалатты шеберлікпен жаратқан һәм адам баласын өссін-өнсін деп жаратқан. Сол өсіп-өну жолындағы адамның талап қылып ізденер қарызды ісінің алды - әуелі дос көбейтпек. Ол досын көбейтпектің табылмағы өзінің өзгелерге қолыңнан келгенінше достық мақамында болмақ. Кімге достығың болса, достық шақырады. Ең аяғы ешкімге қас сағынбастық һәм өзіне өзгешелік беремін деп, өзін тілмен я қылықпен артық көрсетпек мақсатынан аулақ болмақ.
Бұл өзін-өзі артық көрсетпек екі түрлі! Әуелгісі - әрбір жаманшылықтың жағасында тұрып адамның адамдығын бұзатын жаманшылықтан бойын жимақтық, бұл адамға нұр болады.
Екіншісі - өзін-өзі өзгешелікпен артық көрсетпек адамдықтың нұрын, гүлін бұзады.
Үшіншісі - қастық қылмақ, қор тұтпақ, кемітпек. Олар дұшпандық шақырады.
Һәм өзі өзгеше тұтатын демектің түбі - мақтан. Әрбір мақтан біреуден асамын деген күншілдік бітіреді де, күншілдік күншілдікті қозғайды. Бұл үш түрлі істің жоқтығы адамның көңіліне тыныштық береді. Әрбір көңіл тыныштығы  көңілге талап  салады.
Күллі адам баласын қор қылатын үш нәрсе бар. Сонан қашпақ керек: әуелі - надандық, екіншісі - еріншектік, үшінші - залымдық деп  білесің.
Надандық - білім-ғылымның жоқтығы, дүниеде ешбір нәрсені оларсыз  біліп  болмайды.
Білімсіздік хайуандық  болады.
Еріншектік - күллі дүниедегі өнердің дұшпаны. Талапсыздық, жігерсіздік, ұятсыздық,  кедейлік - бәрі осыдан  шығады.
Залымдық - адам баласының дұшпаны. Адам баласына дұшпан болса, адамнан  бөлінеді, бір жыртқыш хайуан  қисабына қосылады.
Бұлардың емі, халлақына махаббат, халық ғаламға шапқат, қайратты, тұрлаулы, ғадаләт ісінің алды-артын  байқарлық білімі, ғылымы  болсын... Ол білім, ғылымы құдаға мұқтәди болсын. Ғылым әуелі ғалами ғылымға мұқтәди болсын. Яғни құдай тағала бұл ғаламды жаратты, ерінбеді, келісімменен, хикметпенен кәмәлатты бір жолға салып жасады, сіздердің ісіңіз де бір жақсылық бина қылып, арқа сүйерлік шеберлікпенен болсын. Және құдай тағала әрне жаратты, бір түрлі пайдалы хикметі бар. Сенің де ісіңнен бір зарар шығып кеткендей болмай, көпке пайда боларлық бір үміті бар іс болсын. Бұларсыз іс іс емес.  Бәлки, бұларсыз тағат тағат та емес.
Белгілі, құдай тағала ешбір нәрсені хикметсіз жаратпады, ешбір нәрсеге хикметсіз тәклиф қылмады. Бәрінің хикметі бар, бәрінің себебі бар, біздің ғауам былай тұрсын, ғылымға махаббаты барларға себеп, парыздарды білмекке ижтиһад ләзім, сіздер әрбір ғамал қылсаңыз ізгілік деп қыласыз, ізгілікке бола қасд етіп, ниет етесіз. Ниет оның парызынан хисап, пайғамбарымыз салаллаһу ғалайһи уәссәлламнің хадис шарифі «иннама-л-ағмал, бин-ниет» деген. Енді ниет еттіңіз таһарат алмаққа, намаз оқымаққа, ораза тұтпаққа, бұл тағаттарды ниетіңіз заһирынан қалыпсыз ғибадатқа жетпегендігі кемшілік емес пе? Сіздің батиныңыз таза болмағы әуелі иман болып, бұл заһир ғибадатыңыз иманды болған соң ғана, парыз болған, сіздің заһирыңыздағы ғибадат -батиныңыздағы иманның көлеңкесі, һәм сол иманның нұрланып тұрмағына көрік үшін бұйырылған. Оның үшін ғұламалар иман екеу емес, біреу, бірақ ізгі тағатпенен нұрланады, тағат жоқ болса, күңгірттенеді, бәлки, сөну хаупі де бар деген. Егер надандар ол ғибадаттың ішкі сырын ескермей қылса, соны қылып жүріп, иманы сөнер деген.
Менің хаупім бар, олар хас осы ғибадат екен, құданың бізге бұйырғаны, біз осыны қылсақ, мұсылмандық кәміл болады деп ойлайды. Ол ғибадат күзетшісі еді. Жә, күзетші күзеткен нәрсенің амандығын ойламай, бір ғана ояу тұрмағын қасд қылса, ол не күзет? Күзеткен нәрсесі қайда кетеді? Мақсат күзетілген нәрсенің амандығы, тазалығы емес пе? Ей, ишараттан хабарсыздар, қара! Бұл ғибадаттан бір үлкені - намаз, ол намаздан әуелі таһарат алмақ, онан соң намазға шұруғ қылмақ, ол таһараттың алды истинжа еді. Мұны бір берік ойлап тұр. Аяғы екі аяққа мәсіхпенен бітуші еді, бұлар һәммасы болмаса көбі ишарат еді. Истинжада к...іңізді жуа-сыз, сіздің к...іңіздің ешкімге керегі жоқ еді. Онымен сезімді тазалыққа иіргендігіңді кәміл ыхласыңды көрсетіп, ішімнің сафлығының соңында халық көрер, сыртымды да пәк етемін һәм көзге көрінбейтін ағзаларымды да пәк етемін, бұл пәктіктің үстінде аллаға дұға айтамын  деп  әзірленесіз.
Енді намаздың аты - салауат, дұға мағынасында деген:
Аяқта, мойында болған мәсхлар - ол жумақ емес, өздері де жуулы  деп  көрсеткен  ишараты.
Намаздан әуелі құлақ қақтыңыз - егер алла тағаланы жоғарыда деп, мәкән исфат етпесең де, бегірек созу әдепсіз болып, күнә дариясына ғарық болдым, яғни дүние әуесіне ғарық қылмай қолымнан тарт, яғни  құтыларлық жәрдемдерінің ишараты*.
Онан соң қиямда тұрып қол бағламақ - құл қожа алдында тұрмақ - бұқара патша алдында тұрғаннан артық алланың қадірлігіне өзінің ғажиздығына ыкрарының беріктігін  көрсеткен  ишараты.
Қыбылаға қарамақ - әрине, құдай тағалаға ешбір орын мүмкін емес болса да, зиратын парыз еткен орынға жүзін қаратып, сондағы дұғадай қабылдыққа жақын болар ма екен деген ишараты.
Онан соң қира әт, яғни сураһи фатиха оқисың, мұнда бірақ сөз ұзарады. Ол фатиха сүресінің мағыналарында көп сыр бар.
Руқүғ бас ұрмақ - алдында құда хазірге ұқсас, ол да ишарат.
Сәжделер - әуелі жерден жаралғанына ықырары, екіншісі - және жерге қайтпағына ықырары, бас көтермек және тіріліп, сұрау бермегіне  ықырарының  ишараты.
Қағадат ул-ахир - дұғаның ақырында аллаға тахият, одан тәшәһһуд, одан салауат, пайғамбарымыз саллаллаһу ғалайһи уәссәлләмге айтпақ үшін ең ақырғы сәлемменен тауысасыз, яғни алла тағаладан не тілеп дұға қылдыңыз. Ол дұға қазинасы күллі мұсылмандарды ортақтастырып, оларға да сәләмәтшілік тілеп  һәм рахмет тілеп  бітіресіз.
Жә, бұл сөзден  не  ғибрәтлендік?
ОТЫЗ ТОҒЫЗЫНШЫ СӨЗ: Рас, бұрынғы біздің ата-бабаларымыздың бұл замандағылардан білімі, күтімі, сыпайылығы, тазалығы төмен болған. Бірақ бұл замандағылардан артық екі мінезі бар екен. Ендігі жұрт ата-бабаларымыздың мінді ісін бір-бірлеп тастап келеміз, әлгі екі ғана тәуір ісін біржола жоғалтып алдық. Осы күнгілер өзге мінезге осы өрмелеп ілгері бара жатқанына қарай сол аталарымыздың екі ғана тәуір мінезін жоғалтпай тұрсақ, біз де ел қатарына кірер едік. Сол екі мінез жоқ болған соң, әлгі үйренген өнеріміздің бәрі де адамшылыққа ұқсамайды, шайтандыққа тартып барады. Жұрттықтан кетіп бара жатқанымыздың бір үлкен себебі сол көрінеді.
Ол екі мінезі қайсы десең, әуелі - ол заманда ел басы, топ басы деген кісілер болады екен. Көш-қонды болса, дау-жанжалды болса, билік соларда болады екен. Өзге қара жұрт жақсы-жаман өздерінің шаруасымен жүре береді екен. Ол ел басы мен топ басылары калай қылса, калай бітірсе, халықта оны сынамақ, бірден бірге жүргізбек болмайды екен. «Қой асығын қолыңа ал, қолайыңа жақса, сақа қой», «Бас-басыңа би болса, манар тауға сыймассың, басалқаңыз бар болса, жанған отқа күймессің» деп мақал айтып, тілеу қылып, екі тізгін, бір шылбырды бердік саған, берген соң, қайтып бұзылмақ түгіл, жетпегеніңді жетілтемін деп, жамандығын жасырып, жақсылығын асырамын деп тырысады екен. Оны зор тұтып, әулие тұтып, онан соң жақсылары да көп азбайды екен. Бәрі өз бауыры, бәрі өз малы болған соң, шыныменен жетесінде жоқ болмаса, солардың қамын жемей қайтеді?
Екінші мінезі - намысқорлық екен. Ат аталып, аруақ шақырылған жерде ағайынға өкпе, араздыққа қарамайды екен, жанын салысады екен. «Өзіне ар тұтқан жаттан зар тұтады» деп, «Аз араздықты қуған көп пайдасын кетірер» деп, «Ағайынның азары болса да, безері болмайды», «Алтау ала болса, ауыздағы кетеді, төртеу түгел болса, төбедегі келеді» десіп, «Жол қуған қазынаға жолығар, дау қуған пәлеге жолығар» десіп. Кәнеки, енді осы екі мінез қайда бар? Бұлар да арлылық, намыстылық, табандылықтан келеді. Бұлардан айырылдық. Ендігілердің достығы - пейіл емес, алдау, дұшпандығы - кейіс емес, не күндестік, не тыныш отыра алмағандық.
ҚЫРҚЫНШЫ СӨЗ: Зинһар, сендерден бір сұрайын деп жүрген ісім бар.
Осы, біздің қазақтың өлген кісісінде жаманы жоқ, тірі кісісінің жамандаудан аманы жоқ болатұғыны қалай?
Қайраты қайтқан шал мен жастың бәрі бітім қылады, шалдар өзді-өзі көп құрбыдан айрылып азайып отырса да, біріменен бірінің бітім қылмайтұғыны қалай?
Бір елдің ішінде жамағайынды кісі бірге туғандай көріп, іші елжіреп жақсы көріп тұрып, елге келсе, әрі-беріден соң қайта қашқандай қылатұғыны қалай?
Жаттың бір тәуір кісісін көрсе, «жарықтық» деп жалбырап қалып, мақтай қалып, өз елінде сонан артық адам болса да танымайтұғыны қалай?
Бір жолаушы алыс жерге барса, барған еліне өз елін мақтаймын деп өтірікті сыбап-сыбап, қайтып келген соң сол барған, көрген елін, жерін мақтап, өтірікті сыбайтұғыны қалай?
Қай қазақты көрсем де, баласы жасырақ болса, оның басынан пәрмене болып жүріп, ержеткен соң суық тартатұғыны қалай?
Біреудің ағайыны торқалы той, топырақты өлімде, адалдық берекеде алысуға табылмай, барымта алалық, ұрлалық десе, табыла қоятыны қалай?
Бәйгеге ат қоссаң, атыңды тартыспайтұғын ағайын, атың келсе, бәйгесіне өкпелейтұғыны қалай?
Баяғыда біреу біреуді пален жасымда  келе жатқанда пәлен жерге жеткізіп салып еді деп, соны өлгенше айта жүруші еді. Осы күнде бұл жылғы берген ендігі жылға жарамайтұғыны қалай?
Байдың баласы кедей болса, ұрлық қылуға арланбайды, байға кірісуге арланатұғыны қалай?
Екі жақсы бір елде сүйіскен достығында тұра алыспайды. Кейбір антұрғандардың тым-ақ тату бола қалатыны қалай?
Біреуді досым деп ат беріп жүрсең, оған сенің бір дұшпаның  келіп бір тай берсе, бұзыла қалатыны қалай?
Күнде тілін алатұғын достан кейде бір тіл ала қойған дұшпанға кісінің өле жаздайтұғыны калай?
Көп кісі досым жетілсе екен демейді, егерде жетілсе, бағанағы  досына бір бітімі жоқ дұшпан сол болатұғыны қалай?
Кей жұрт ақыл айтарлық кісіні іздеп таба алмайды. Қылығының  қылшығын танитұғын кісіден қашық жүретұғыны қалай?
Біреу біреудікіне келгенде үйдегі малының бәрін де айдап келіп, өз үйіне кісі барғанда бар малын далаға айдап жіберетұғыны калай?
Тыныштық іздеп таба алмай жүрген жұрт тыныштық көрсе, сәтке тұрмай, тыныштықтан жалыға қалатұғыны қалай?
Елді пысық билегені несі? Пысықтың бәрі кедей келетұғыны несі?
Тоқал қатын өр келетұғыны несі? Кеселді кісі ер келетұғыны несі? Кедей кісінің кер келетұғыны несі?
Нәпсісін тыйып, бойын тоқтатқан кісінің жаман атанып, нәпсісі билеп, мақтанға еріп, пәле шығарған кісі мықты атанатұғыны несі?
Қазақтың шын сөзге нанбай, құлақ та қоймай, тыңдауға қолы да тимей, пәлелі сөзге, өтірікке сүттей ұйып, бар шаруасы судай ақса да, соны әбден естіп ұқпай тынбайтұғыны қалай?
ҚЫРЫҚ БІРІНШІ СӨЗ: Қазаққа ақыл берем, түзеймін деп қам жеген адамға екі нәрсе керек.
Әуелі - бек зор өкімет, жарлық қолында бар кісі керек. Үлкендерін қорқытып, жас балаларын еріксіз қолдарынан алып, медреселерге беріп, бірін ол жол, бірін бұл жолға салу керек, дүниеде көп есепсіз ғылымның жолдары бар, әрбір жолда үйретушілерге беріп сен бұл жолды үйрен, сен ол жолды үйрен деп жолға салып, мұндағы халыққа шығынын төлетіп жіберсе, хәтта қыздарды да ең болмаса мұсылман ғылымына жіберсе, жақсы дін танырлық қылып үйретсе, сонда сол жастар жетіп, бұл аталары қартайып сөзден қалғанда түзелсе болар еді.
Екінші - ол адам есепсіз бай боларға керек. Аталарын паралап, балаларын алып, бастапқы айтқандай жолға салып, тағлым берсе, сонда түзелер еді.
Енді мұндай халықты еріксіз қорқытып көндірерлік күш-қуат ешкімге бітпейді. Ол баланы қазақтың бәрін паралап көндірерлік дәулет бір кісіге бітуге мүмкін де емес.
Қазақты я қорқытпай, я параламай, ақылменен не жырлап, не сырлап айтқанменен ешнәрсеге көндіру мүмкін де емес. Етінен өткен, сүйегіне жеткен, атадан мирас алған, ананың сүтіменен біткен надандық әлдеқашан адамшылықтан кетірген. Өздерінің ырбаңы бар ма, пыш-пышы бар ма, гуілдегі бар ма, дүрілдегі бар ма - сонысынан дүниеде ешбір қызықты нәрсе бар деп ойламайды, ойласа да бұрыла алмайды, егер сөз айтсаң, түгел тыңдап тұра алмайды, не көңілі, не көзі алаңдап отырады. Енді не қылдық, не болдық!
ҚЫРЫҚ ЕКІНШІ СӨЗ: Қазақтың жаманшылыққа үйір бола беретұғынының бір себебі - жұмысының жоқтығы. Егер егін салса, я саудаға салынса, қолы тиер ме еді? Ол ауылдан бұл ауылға, біреуден бір жылқының майын сұрап мініп, тамақ асырап, болмаса сөз аңдып, қулық, сұмдықпенен адам аздырмақ үшін, яки азғырушылардың кеңесіне кірмек үшін, пайдасыз, жұмыссыз қаңғырып жүруге құмар. Дүниелік керек болса, адал еңбекке салынып алған кісі ондай жүрісті иттей қорлық көрмей ме? Өзінің кәсібін тастап, кезегендікке салына ма? Малдылар малын өңкей малшыларға, бала-шағаға тапсырып, қолдағы құдай берген азды-көпті дәулеті қызықсыз көрініп, оның ұры-бөріге жем болып, қарға-жарға ұшырауына шыдайды. Пыш-пыш кеңестен қалып, бір ауылға барып, қулық, сұмдық жасап жүріп, тегін тамақ жеп, ыржыңдасуды қысыратуға шыдамайды. Не үшін десең, халыққа әдет жол болған соң, шаруаға пысық, мал бағуға, мал табуға пысық ол өнерлі кісіге қосылмайды, я өзі пәле шығаруға пысық, я сондайлардың сөзін «естігенім», «білгенім» деп елге жайып жүріп, ырбаңдауға пысық өнерлілерге қосылғандай көрінеді.
Сол үшін осы күнгі қазақтың іске жараймын дегені өзінің азды-көптісін біреуге қоса салып, «көре жүр, көздей жүр» деп басын босатып алып, сөз аңдып, тамақ аңдып, ел кезуге салынады.
Бұл күндегіге байлық та мақтан емес, ақыл, абұйыр да мақтан емес, арыз бере білу, алдай білу - мақтан. Бұл екеуі қолынан келген кісі салт атты, сабау қамшылы кедей де болса, аз да болса орны төрде, майлы атқа, майлы етке қолы жетеді. Желөкпелеу, мақтаншақ байларды: «сіз айтсаңыз, отқа түсуге бармын» деп желдендіріп алып, шаруасын қылмай-ақ, малын бақпай-ақ, содан алып киімін бүтейтіп киіп, тәуір атын мініп алып, қатарлы бір құрметке жетіп жүре береді.
Ол бай өз тыныштығын да білмейді, бос шығынданғанын да ескермейді. Бір кісімен сөйлессе, «мұны қайтеміз?» - деп бағанағы антұрғанмен ақылдасады. Ол сиырдың жорғасы секілденіп, қарайғанда жалғыз өзім болсам екен дейтұғын ниетімен және де ақылдасар досы көбейсе, қадірім кетіп қалады деп ойлап: «Ой, тәңір-ай, соны білмей тұрсыз ба? Ол ана қулық қой, бұл мына қулық қой» деп, «оған бүйдей салсаң болмай ма?» деп бар оңбаған жауапты үйретіп, амалшылықтың жолын үйретем деп, ол байдың өзін кісіге сенбейтұғын қылады. Және байдың өзіне де адам сенбейтұғын болады. Байдың өз жауабы, өз мінезі оңбай тұрған соң, бағанағы кісі бұзылса, әлгі антұрған бағанағы байға: «Мен айтпап па едім, оныкі қулық сөз деп, міне, көрдің бе?» - деп, екіншіде тырп етпейтұғын қылып алады. Ендігі жұрттың ақылы да, тілеуі де, харекеті де - осы.
ҚЫРЫҚ ҮШІНШІ СӨЗ: Адам ұғылы екі нәрседен: бірі - тән, бірі - жан. Ол екеуінің орталарында болған нәрселердің қайсысы жибили, қайсысы кәсиби - оны білмек керек. Ішсем, жесем демектің басы - жибили, ұйықтамақ та соған ұқсайды. Аз ба, көп пе, білсем екен, көрсем екен деген арзу, бұлардың да басы - жибили. Ақыл, ғылым - бұлар - кәсиби. Көзбенен көріп, құлақпен естіп, қолмен ұстап, тілмен татып, мұрынмен иіскеп, тыстағы дүниеден хабар алады. Ол хабарлардың ұнамдысы ұнамды қалпыменен, ұнамсызы ұнамсыз қалпыменен, әрнешік өз суретіменен көңілге түседі. Ол көңілге түсіруші бағанағы бес нәрседен өткен соң, оларды жайғастырып көңілде суреттемек. Ол - жанның жибили қуаты дүр. Бір ұмытпастық жақсы нәрседен көңілге жақсы әсер хасил болып, жаман нәрседен көңілге жаман әсер хасил болу секілді нәрселер. Бұл қуаттар әуелде кішкене ғана болады. Ескеріп баққан адам үлкейтіп, ұлғайтып, ол қуаттардың қуатын зорайтады. Ескерусіз қалса, ол қуаттың қайсысы болса да жоғалады, тіпті жоғалмаса да, аз-мәз нәрсе болмаса, үлкен ешнәрсеге жарамайтын болады.
Кімде-кім сырттан естіп білу, көріп білу секілді нәрселерді көбейтіп алса, ол - көп жиғаны бар адам: сынап, орындысын, орынсызын - бәрін де бағанағы жиған нәрселерінен есеп қылып, қарап табады. Бұлай етіп бұл харекетке түсінген адамды ақылды дейміз. «Құдай тағала өзі ақыл бермеген соң қайтейік?» демек, «құдай тағала сеніменен мені бірдей жаратып па?» демек - құдай тағалаға жала жауып, өзін құтқармақ болғандығы. Бұл - ойсыз, өнерсіз надан адамның ісі. Оған құдай тағала көрме, есітпе, көрген, естіген нәрсеңді ескерме, есіңе сақтама деп пе? Ойын-күлкімен, ішпек-жемек, ұйықтамақпен, мақтанмен әуре бол да, ішіңдегі қазынаңды жоғалтып, хайуан бол деген жоқ.
Кейбіреулер айтады: «Ақыл жибили болмаса да, талап - жибили. Талап берген адам ақылды тапты, талабы жоқ кісі таба алмады», -дейді. О да бекер. Талап балада да бар, оған талас қылуға болмайды. Бағана айттық қой, қуаты басында кішкене болады, ескермесе жоғалып та кетеді, ескерсе, күтіп айналдырса, зораяды деп. Жан қуатыменен адам хасил кылған өнерлері де күнде тексерсең, күнде асады. Көп заман тексермесең, тауып алған өнеріңнің жоғалғандығын және өзіңнің ол мезгілдегіден бір басқа адам болып кеткеніңді білмей қаласың. Қай жоғалған өнер: «ал, мен жоғалдым» деп, хабар беріп жоғалады. Енді қусаң, бағанағы әуелгі табуыңнан қиынырақ тиеді.
Жан қуаты дейтұғын қуат - бек көп нәрсе, бәрін мұнда жазарға уақыт сыйғызбайды. Бірақ әрбір өнердің тыстан тауып алып, ішке салғанын, соның тамырын берік ұстап тұруға жараушы еді. Көп заман ескермеген адамнан ол бағанағы өнердің өзінің ең қызықты, қымбатты жерлері жоғала бастайды. Онан соң көп заман өтсе, сол өнерді сақтайтұғын қуаттың өзі де жоғалады. Онан соң қайта кәсіп қылуға болмайды.
Бұл қуаттың ішінде үш артық қуат бар, зинһар, соны жоғалтып алу жарамас, ол жоғалса, адам ұғылы хайуан болды, адамшылықтан шықты.
Біреуі орысша «подвижной элемент» деп аталады. Ол не нәрсе? Не көрдің, не есіттің, әрнешік білдің, соны тездікпенен ұғып, ұққандықпенен тұрмай, арты қайдан шығады, алды қайда барады, сол екі жағына да ақылды жіберіп қарамаққа тез қозғап жібереді. Егер бұл болмаса, көп білуге көп оқу оңды пайда да бермейді. Керекті уақытында ойламай, керекті уақытында қылмай, керекті уақытында айтпай, дәйім уақытынан кеш қалып, «Әй, әттеген-ай. Үйтуім екен, бүйтуім екен» деп, өмір бойы ғафил болып-ақ отырғаның.
Біреуін орысша «сила притягательная однородного» дейді. Ол - бір нәрсені естіп, көріп білдің, хош келді, қазір соған ұқсағандарды тексересің. Түгел ұқсаған ба? Яки бір ғана жерден ұқсағандығы бар ма? Әрнешік сол іске бір келіскен жері бар нәрселердің бәрін ойлап, білгенін тексеріп, білмегенін сұрап, оқып, бөтеннен хабарланып білмей, тыншытпайды.
Үшіншісі, орысша «впечатлительность сердца» дейді, яғни жүректі мақтаншақтық, пайдакүнемдік, жеңілдік, салғырттық - бұл төрт нәрсебірлән кірлетпей таза сақтаса, сонда сырттан ішке барған әр нәрсенің суреті жүректің айнасына анық рәушан болып түседі. Ондай нәрсе тұла бойыңа жайылады, тез ұмыттырмайды. Егерде бағанағы төрт нәрсемен жүректі кірлетіп алсаң, жүректің айнасы бұзылады, я қисық, я күңгірт көрсетеді. Енді ондай нәрседен оңды ұғым болмайды.
Әрнешік тән қуатыменен сырттан тауып, сырттан сақтайсыз, оның аты дәулет еді. Оның да неше түрлі кеселі, кесепаты бар нәрселерін білмесең, сақтай алмаушы едің ғой. Соған ұқсаған іштегі жан қуатыменен жиған нәрсенің аты ақыл, ғылым еді ғой. Оның да неше түрлі кеселі, кесепаты тиер нәрселері бар. Оны білмесең, бақпасаң - айрыласың. Және әрбір жақсы нәрсенің өлшеуі бар, өлшеуінен асса - жарамайды. Өлшеуін білмек - бір үлкен керек іс. Ойланбақ жақсы, іске тіпті салынып кеткен кісі ойын байлай алмай, қияли болып та кеткені болады. Ішпек, жемек, кимек, күлмек, көңіл көтермек, құшпақ, сүймек, мал жимақ, мансап іздемек, айлалы болмақ, алданбастық - бұл нәрселердің бәрінің де өлшеуі бар. Өлшеуінен асырса, боғы шығады.
«Ненің қызығын көп іздесең, соның күйігін бір тартасың» деген. Баз махфи олмая ол, мен айтқан үш қуаттың ішінде екеуі, яғни «сила притягательная однородного» бірлән «подвижной элемент» - бұл екеуі қосылып тұра тұрған нәрсе, күллі пайда да бұлардан шығады, уа күллі зарар да бұлардан шығады. Мансап сүйгіштік, мақтаншақтық, ашуланшақтық, өтірікшілік, осыған ұқсаған әрбір маскүнемдікке тартып, құмар қылып, ақылдан шығарып жіберетұғын нәрселер осы екеуінен болады. Бұларды түбегейлеткенде жақсы нәрселерді түбегейлетіп, жаман нәрселерден, яғни жоғарғы айтылмыш секілді адамшылықтан шығарып, құмарпаздыққа салып жіберетұғын нәрседен бойды ерте тыйып алуға керек. Пайда, залалды айыратұғын қуаттың аты ақыл еді ғой. Бір ақыл қуатыбірлән мұны тоқтатып болмайды. Һәм ақыл, һәм қайрат - екі мықты қуат қосылып тоқтатады. Ол екеуі кімде бар болса, бағанағы екі қуаттың екеуі де аз болса, яки бірі бар, бірі жоқ болса, бағанағы екі қуаттар - бір басы қатты асау ат, жүгенсіз тауға ұра ма, тасқа ұра ма, суға ұра ма, жарға ұра ма - құдай білсін, әйтеуір жолда көрген есті, ақылы дұрыс адамдар әлі де сұрамай да қалады. Сенде ерік жоқ. Екі етек жайылып, екі көзің аспанда, масқара болып кеткенің өлгеніңше.
ҚЫРЫҚ ТӨРТІНШІ СӨЗ: Адам баласының ең жаманы - талапсыз. Талап қылушылар да неше түрлі болады. Һәм талаптың өзі де түрлі-түрлі. Һәм сол талаптардың қайсысының соңына түссе де, бірінен бірі өнерлі, тұрлаулырақ келеді. Уа, ләкин адам баласы я талапты, я талапсыз болсын, әйтеуір «бәрекелдіні» керек қылмайтұғыны болмайды. Әрнешік, орынсыз ба, орынды ма, «бәрекелді» деушіні көңіл іздеп тұрады. Адам баласы өзі қай жолда, қай майданда жүрсе, сол майдандағы кісімен сырлас болады. Оның үшін өзге жолдағылардан «бәрекелдіні» оңды күтпейді. Маған «бәрекелді» десе, осы өзімменен серіктес, сырлас осылар «бәрекелді» дер дейді.
Талаптың ішінде адам баласы көбінесе басына қадір іздеп, сол талапта болады. Біреу мал қуып жатыр. Сараңдықпен, арамдықпен, әйтеуір мал тапсам, «Мал тапқан ердің жазығы жоқ» дейтұғын, «Малдының беті жарық» дейтұғын мақалға сеніп, халықтың түріне қарай, ит те болса, малдыны сөге алмайды деп, бұл мал һәм пайда, һәм қасиет болады бойыма дейді. Мұнысы рас, қазақтың өз құлқына қарағанда. Бірақ адамдыққа, ақылға қарағанда, қазақ түгіл, көңіл жиіркенетұғын іс. Осыған орай біреу ер атанамын, біреу қажеке атанамын, біреу молдеке атанамын, біреулер білгіш, қу, сұм атанамын деп, сол харекетте жүр. Әрқайсысы қазаққа яки бірі бар, бірі жоқ болса, бағанағы екі бұлдамақ та болып, басына «осыным бірсыпыра елеу азық болар» деген талаппенен қылып жүр. Мұнысы қазақтың тамырын ұстап-ұстап қарайды дағы, «мынаны алып келіп берсе, қымбат алғандай екен, осы күнде мына бір істің біраз пұлы бар екен» деп, қазақтың өз бетінен оқып, ізденген талап болмаса, кітап бетінен оқып іздеген талап емес. Оның үшін кітап сөзіменен ізденген талап болса, әуелі көкіректі тазалау керек дейді, онан соң ғибадат қыл дейді. Қазақтың бетіне қарап, содан оқыған болса, ол талабыңды қыла бер, көкіректі тым тазалаймын деме, оны кім көріп жатыр, ішінде қатпар көп болмаса, құт-берекеге жағымды болмайды дейді. Енді осыған қарап, қайдан оқып, біліп, ұмтылған талап екенін білерсің.
ҚЫРЫҚ БЕСІНШІ СӨЗ: Құдай табарака уатағаланың барлығының үлкен дәлелі - неше мың жылдан бері әркім әртүрлі қылып сөйлесе де, бәрі де бір үлкен құдай бар деп келгендігі, уа һәм неше мың түрлі діннің бәрі де ғадаләт, махаббат құдайға лайықты дегендігі.
Біз жаратушы емес, жаратқан көлеңкесіне қарай білетұғын пендеміз. Сол махаббат пен ғадаләтке қарай тартпақпыз, сол алланың хикметін біреуден біреу анығырақ сезбекпен артылады. Инандым, сендім демек инандырамын, сендіремін деген емес.
Адамшылықтың алды - махаббат, ғадаләт, сезім. Бұлардың керек емес жері жоқ, кіріспейтұғын да жері жоқ. Ол - жаратқан тәңірінің ісі. Айғыр биеге ие болмақта да махаббат пен сезім бар. Бұл ғадаләт, махаббат сезім кімде көбірек болса, ол кісі - ғалым, сол - ғақил. Біз жанымыздан ғылым шығара алмаймыз, жаралып, жасалып қойған нәрселерді сезбекпіз, көзбен көріп, ақылмен біліп.
ПРОЛОГ: 1750 жыл, Бурабай, Орта жүз, Қазақ хандығы
Күндізгі йога жаттығуларынан кейін Топыш сұлудың көңілі едәуір көтеріңкі еді. Айнадай Әулиекөл бетінен төңкеріле қараған сырлы Жұмбақтас медитация үшін таптырмайтын жер болатын. Бурабайға арнайы алдырылған тибеттік йога шебері нағыз гурудың өзі болып шықты. Топыш ханым мұндай даналық пен үйлесім қайнарын өзін ұлы Зая Пандита шәкірттері қоршаған әкесінің сарайында өткен балалық шағынан бері кездестірмеген екен.
«Қазақтар бір-бірін күйзеліске сала бергенше, біраз көңіл сергітуді де үйренгенде ғой…», – деп ойлады Топыш ханым, алайда, бұл ойымен қатар жылт еткен үміті сол сәтте бұлт арасында жасырынып қалған.
Интригалар мен стратегиялар сүйікті жары Абылай ханның уақытының басым бөлігін алатын. Табалдырықтан аттағаннан-ақ ханның киіз үй ішінде жоқ болғандай отырғанын аңғарды. Хан көңілі қапалы, әлденеге алаңдаулы еді. Әркез солай болатын.
«Ойыңыз қай жерді шарлап жүр, мәртебелім?»
«О, жанымның жарығы, өткен түні көрген әлгі бір жайсыз түс тарс есімнен шығар емес…»
Жүрегіңізге жақын алмаңыз. Бәлкім, орыстардың кошмар деп айтатын шытырман түске балайтын тағы бір қорқынышты елесті көрген боларсыз?»
«Жоқ, кошмар емес. Сосын бұл сөз орыс сөзі емес, француз сөзі. Мархабат. Өмірде бұдан да сорақы жайттарға куә болғанмын. Алдын ала сақтандыру ишарасы ма дедім, бірақ мұның өзі менің құзырымнан тыс нәрсе сияқты; сенің де, менің де уақытымыздың аясынан шығып кеткенге ұқсайды».
«Не болды, не көріп едіңіз? Бәлкім, жақсылыққа жорып берермін».
Топыш ханым Арқаға келгелі түс жоруды уақыт өткізудің жағымды бір түріне балайтын. Сосын түс жорығыш қасиеті басқа хан әйелдерінен өзін ерекше сезінуіне мүмкіндік беретіні рас.
«Үстінде атлас шапаны бар, дара ағаштың түбінде маған өзінің түсін айтып отырған қашқар саудагерін көрдім. Әлгі сарт Жер бетін тітіреткен үш басты айдаһарды суреттеп беріп отыр екен. Сол жақ шеткі басы желбіреген сары шашты, аялы көзінің түсі көгілдір екен дейді; оң жақ шеткі басының шашы қылдай түзу екен дейді, кішірек көзі көмірдей екен; ал енді ортаңғы басына келер болсақ, онысы Бейбарыс сұлтан Берке ханға жазған хаттарындағыдай әлгі бір құбыжық хайуанға ұқсатса болады дейді: айналада болып жатқан өзгеріске қарай түсі де өзгертіп тұрады екен. Бұл өзі көрсе көз тоятын бір ғажайып айдаһар екен дейді. Бойынан дегдарлық пен күш-қайрат тең сезіледі-міс. Ал енді қашқарлықтардың жанын түршіктірген нәрсені айтар болсам, өзімізге белгілі Уақыттың дәл алдында әлгі айдаһар өз-өзінен алдымен сол жақ басы, содан кейін оң жақ басы, ақыр соңында ортаңғы басынан айрылады».
Күйеуінен естіген түстің түпкі мәнін түсінгенде,
Топыш сұлудың көзі боталап қоя берді. Түстің аян екеніне ол енді риясыз сеніп, жорымауға бекінді; ханымының бұл шешімінен кейін хан ақ түйені құрбандыққа шалуды жөн көрді.
НОСТАЛЬГИЯ: 2021 жыл, Алматы, Қазақстан
Бұл бір ерекше күн еді. Молекулярлық биология институтының директоры, профессор Аңсар
Төлеңгітұлы өзі жақсы білетін әлемнің ақыры таянғанын сезді. Бірқалыпты адымдап, асықпай, қырық жыл бойы әрі-бері талай жүрген әл-Фараби университеті кампусы жолымен келе жатып, бойын біртүрлі сезім билеп алған. Ботаникалық бақты жағалай созылып жатқан бұл көше қаладағы ауасы аса ластана қоймаған санаулы жерлердің бірі еді. Еңсесін тіктеп, жанарын жоғары көтеріп, қасынан өтіп жатқан студенттерді ес түкпірінде сақталып қалған баяғының студенттерімен салыстырып көріп еді, қазіргілерінің адам танымастай өзгергенін байқады.
Бойларынан жасқаншақтық байқалмайды, қайта бір еркіндік бар. Тіпті ауылдан келгендеріне көп болмаған қыз-бозбалалардың өздерінің жүріс-тұрысынан да қалалықтардан өзгешелеп тұратын еш айырмашылық білінбейді. Қазіргі жастар баяғы Кеңес үкіметі замандағы өздері сияқты «сен тұр мен атайын», намысына қайратын жаныған өжет емес көрінді; қимыл-қозғалысынан, бет келген қаланы, ел мен империяны оңай жаулап алатын даңқы асқан көшпенді тегіміз жайлы айтпай-ақ қоялық.
Аталас ағайынының немересі қасынан амандаспай өтіп кеткенде, профессор баяғы заманын аңсап, одан сайын терең ойға батып кетті.
Бала кезінде зымырандардың ғарышқа қалай ұшатынын қызықтаумен күндерін өткізетін Байқоңыр маңындағы туған ауылын есіне алды. Шіркін-ай, ол кездің балалары қанша жерден бойында қаны тасып тұрса да, ешқашан үлкеннің алдын кес-кестемейтін еді.
Заманауи ғылыми жетістіктер мен тамыры мыңжылдықтарға тереңдеп кететін салт-дәстүрлер бір кезде бір-біріне қарама-қайшы келмейтіндей көрінетін. Енді бүгін осының бәрін ой елегінен өткізгенде түсінгені, мұның жолы әбден болған екен. Көшпенділер дүниесінің ізі мен технологиялық келешектің жаңғырығын, яғни, қарама-қайшы қос әлемнің ғажайып кереметін қоса сезіне алыпты. Жер жүзінде коммунизм құрылысы қарқынды жүріп жатқан кез-тұғын... Өткенге ой жіберіп, мойын бұрғанда түсінгені – ол заман да жаман болмаған екен-ау.
Дегенмен, адам жады кәнігі алдамшы екені рас.
Екінші дүниежүзілік соғыстың даңқын арттыратын әңгімелерін тамсана айтып отыратын ардагер ағайындары болған, қай-қайсы да Батыс Еуропаны тағы бір басып өтуге дайын еді және сол күндерін жан-тәндерімен еске түсіріп отыратын. Сол бір қанқұйлы соғыста Еуропа жеріне алты жүз мың ержүрек қазақ аттанған екен;
Алтын Орда да өзінің нағыз өркендеп тұрған шағында ондай әскер санын қамти алмаған. Профессор енді қазіргінің жастары баяғының қайратты, патриот ерлерінің тырнағына да татымайтынын, біртүрлілеу көрінетін орыстар мен олардан екі есе асып түсетін америкалықтардың тегеуірінді ықпалына әбден шырматылып қалғанын ойлап қапаланды және мұны онысыз да әлеуметтік желінің барлық түрлерінен оңай аңғаруға болатыны рас-тұғын.
Профессор енді 1880 жылдары дүниеге келіп, көптеген көтерілістердің, төңкерістің, аштық пен ұжымдастыру науқанының, еңбекпен түзету лагерінің, тазартулар мен дүниежүзілік соғыстардың куәсі болған атасы
Сәдуақасты есіне алды. Бала кезінде атасының жүзіне қарап отырып: «Неге үндемейді екен?» деп ойлайтын.
Ол кісі ата-бабасы жайында, тіпті дін-ұстанымы туралы да ешқашан ләм деген емес. Қуықтай бір бөлмесінде намазын ешкімге білдіртпей оқып алушы еді, алайда, немерелерінің көзінше Алланы сирек ауызға алатын.
Атасының «Мың бір түннен» құрастырып айтып беретін ертегілерінің бас кейіпкері үнемі Ленин болатын; оның орнын ешкім де алмастырмаушы еді. Ондағы етікші Ленин, теңізші Ленин, бәрі де ақыр соңында шах қыздарына үйленіп, халифтің кеңесшісі болып тағайындалуымен аяқталатын; біреуді һәм біреудің отбасын қырып-жойып тастапты деген оқиғалар атымен болмайтын. Сондай сәттерде Сәдуақас Лениннің әшейін бір көркем әдебиет кейіпкері болып қалуын өзі де іштей қалады ма екен?
Шынында, Сәдуақастың аға-інілерінің, аталас ағайындарының бәрінің түбіне жеткен Лениннің ізбасары, жауыз Голощекин емес пе еді? Ресей императоры мен жақсылық күтуге болушы еді? Дегенмен, Кеңес дәуірінің кейінгі жылымық кезеңі мамыражай өткені рас; оған ең алдымен, профессордың салауатты жастық шағы кепіл.
Ата-анасы, достары қасында, алдан әркез бір жақсылықтың нышаны сезілетін де тұратын. Дәл осы арманшыл да ерекше жігерлі шағы жылылыққа толы болыпты. Ойлап қараса, қауіп-қатері мол деген 1990 жылдардың өзі де соншама жаман болмапты.
Сол бір кезеңде Қазақстаннан миллиондаған адам
Германия, Израиль, АҚШ пен Ресейге қоныс аударып кетті ғой. Дегенмен, Президентке сенген миллиондар елде қалып, «Қазақстан – 2030» қай кезде жүзеге асатынын күткені де шындық.
Дәл осы көшенің бойында көкке атылған қар барысының қанық түсті бояумен салынған плакаты ілініп тұратынын профессор әсте есінен шығара қойған жоқ.
Қар барысы, әрине, келешектегі Қазақстанның баламасы болатын. Өзге Азия жолбарыстарынан да күшті болады деп күтілген. Өткеннің есте қалған осынау бейнелері бұл күні қатарлас басқа бір әлемде болып жатқандай көрінеді. Иә, жаңа жүйеге бейімделу оңай болмады.
Әсіресе, Ұлы пандемиядан кейін бәрі кенеттен өзгерді.
Итқұмар профессор «далматылықтар» деп атайтын серуеншіл, әңгімешіл алматылықтар біржола үйкүшікке айналып алды. Мысықтай ұйлығып пәтерлерінде отырады да қояды; экранға қадалып, сыртқа сирек шығады. Тіпті көршілер де бірін-бірі әрең шырамытатын болды. Бөтен балаларды қойып, жақын туыстарының
Аңсар аталарын танымай қалып жүргені рас.
Соңғы кезде профессордың көңіліне жайлы тиіп жүрген бір нәрсе – коронавирусқа тексеру желеуімен миллиондаған ПТР тестің алынуы негізінде әрбір қазақстандықтың ДНҚ сынамасының мақсатты түрде жиналып алынғандығы болатын. Жеке мәліметтердің осынау ғажайып қоры геномикалық я молекулярлық биология үшін ғана емес, сонымен қатар, генеология мен профессор жоспарлап жүрген басқа да маңызды жобалар үшін таптырмас материал болатын. Осыдан да Аңсар Төлеңгітұлының соңғы кезде тым әбігерленіп кеткені байқалатын еді.
Расында, айналдырған бір-екі жылдың ішінде дүйім елдің гендік қорын қолына оп-оңай ұстата салады деген ой мұның үш ұйықтаса түсіне кіріп пе? Енді профессор кімнің кімге туыс болып келетінін да жақсы білетін болды. Адамның ойына келмеген оның өзі жайындағы дерек те қазір бір мұның қолында. Бұл аса қауіпті ақпарат-тын; сондықтан, бұрынғы кеңестік
Мемлекеттік Қауіпсіздік Комитетінің (МҚК) тікелей ізбасары саналатын Қазақстанның Ұлттық Қауіпсіздік
Комитетінің (ҰҚК) талабымен деректерді жария етпеу туралы келісімге қол қоюына тура келген еді.
Өзіне келуі жиілеп кеткен ҰҚК қызметкерлерінің профессорға ұнайтыны рас; тіпті бұл жігіттерді МҚК қызметкерлерінің қасында жайсаң жандар деуге де болатын. Бәлкім, ҰҚК қызметкерлерінің бұған қатысты жұмыстары көп бола қоймағандықтан шығар, қажетті ақпаратты смартфон арқылы жіберіп жататындарына сөз жоқ қой. Содан кейін де мұның көзіне «жауыз
Пәтеріне жеткен кезде: «ҰҚК мен МҚК туралы ойлауды доғарсайшы. Комитетшілердің жұмыстары жеңіл емес қой», – деді профессор өз-өзімен сөйлеп.
Кейде зертханаға ат басын бұрып тұратын достары, әдетінше, телефондарын дереу сөндіріп, жамбастарына басып алушы еді. Өйткені, айфондары өздерінің кейбір құпиялары мен көңілдерінде әлдилеп жүретін либералды ойларын әшкерелеп қоюы әбден мүмкін еді. «Өздеріңе көп алмаңдар» деп әзілдейтін профессор. Әсіресе, саясат жайы сөз қозғалған кезде, өзінің де солардың әрекетін қайталайтынын аңғарып қалып жүр... Ескі құлыпты үш рет бұрап ашқанда, Аю атты дәу алабайы мұны көріп, арсалаңдап қуанғаны сонша, өткенді ойлап елегізгенін дереу ұмыттырып жіберген.
Келесі күні таңертең Аңсар Төлеңгітұлы ескі әдетімен теледидарды қосты. Оның соңғы кезде кабельді телеарнаға ақша төлеуді доғарғаны рас; «YouTube» пен
«Netflix» қажетті контенттің бәрін алдына тосып отырса, артық ақша төлеп несі бар? Оған Кеңес Одағының кезіндегідей бір-екі арнаның ғана болғаны ұнаушы еді.
Жүздеген бөгде арналарды аударыстырып-төңкерістіріп отырудың бұдан кейін қажеті де болмай қалған.
Шай топылдап қайнай бастаған кезде, «YouTube» жаңалықтарының жүргізушісі ХІХ ғасырда одақтастары сатып кеткен соң, Қырғызстанның тайпа көсемі қармағына алдап түсіріп, басын алған қазақтың соңғы ханы Кенесарының басын қайтарып алмаққа мемлекет басшысының әрекеттеніп жатқанын баяндап жатты. Бас Батыс Сібірдегі бір ресейлік шенеунікке тапсыру үшін екі жүз жылдан бері Кенесарының басын қайтарып алуға әрекеттеніп келгені бәріне белгілі болатын.
Профессор мұны барып тұрған ессіздік деп түсінетін. «Ол басты не істейді? Бұл енді бас та емес, анығын айтқанда, бас сүйек қой!» – деді ол өзі үйдегі жалғыз ес көретін досына қарап. Басын бір жағына қисайта, иесін бағып отырған Аю болса, оның бұл айтқанын аса маңызды нәрсе деп қабылдағанға ұқсады.
«Орыстар мүрделерді соғыста жеңіліп бара жатқан жағдайда ғана қайтарады», – деп, профессор Аю екеуінің таңғы мезеттегі әңгімесін әрі қарай жалғастырды.
Ол мұны айтқанда, Екінші Дүниежүзілік соғыстың орта шеніндегі ең бір аласапыран шағында әлемді билеген Әмір Темірдің мүрдесін Самарқандағы мәңгілік мекеніне қайтару туралы Сталиннің бұйрығын меңзеген болатын. Осы оқиғадан кейін, Әмір Темірдің жаны өзінің рухани ұстазы болған Мир Сейіт Бараканың төменгі жағынан жай тапқанда ғана Батыс майдан шебіндегі жағдайдың айтарлықтай өзгергендігі тылсым ғажайыпқа бергісіз оқиға болған екен дейді. Профессор тағы да өткенді ойлап елегізе бастады, ол енді өзінің балалық шағында байғұс Владимир Ульяновтың осы кезге дейін мүрдесі сақталулы жатқан Ленин мавзолейін көру үшін
Мәскеуге барғанын есіне алды.
«Ресей неге соншама мүрделерді жиюға құмар?» – деп ойлады профессор. Бұл туралы қайта-қайта ойлай берген соң, оның басына кенет: «Ленинді кеңейтілген гибернация режиміне түсірсе ше?» – деген кездейсоқ идея келді. Бұл бір сойқан ой болатын, сөйтсе
Профессор иығын қиқаң еткізді, осы сәтте оған бұдан да гөрі батылырақ ой келгді: «Орыстар Кенесарының басын қайтармаса, біз оның өзін клондауымыз керек».
Жоқ, жоқ!
Дегенмен... мүмкін, бәрі де мүмкін...
Әсіресе, ұлы пандемия кезінде толассыз ағылған туристерден арқасы бір босап қалған Ыстықкөлдің маңайында жүргізілген қазба жұмыстарының нәтижесіне сүйенсек, бұл жоспардың жүзеге асуы әбден орынды. Аңсар Төлеңгітұлына хан мен оның сарбаздарының керемет қорымы табылғанын студент кезден жақсы араласатын бір археолог досы құпиялап жеткізген. Егер демалыс күндері Қырғызстанға жол түсер болса, әлгі досы оны қорымға алып барары сөзсіз. Сол кезде ханның қандай да бір ДНҚ бөлшегін қолына тигізсе, бұл оны Шыңғысханның мыңдаған ұрпағының
Y-хромосомдарымен оп-оңай сәйкестіріп, мүрде, шынымен, қасақана өлтірілген Кенесарынікі екендігіне көз жеткізер еді-ау. Қазақстан, расында да, өздерін «төре» деп атайтын мыңдаған хан ұрпағына мекен болғаны өтірік емес. Олардың ДНҚ үлгілері де арнайы тоңазытқыштарда сақталып тұрғаны рас.
Жұмыс әдеттегіден баяуырақ жүріп жатқан, үйінің табалдырығынан аттаған сәтте Аңсар Төлеңгітұлы кенет өзінің темекі шегуге қатты аңсары ауғанын сезді.
Өкінішке орай, жақында ғана короновирус дертінен айыққан өкпесі темекі түтінін көтере алмайтын, сондықтан барғысы келмеді. Профессор ойша қайтадан байғұс Кенесарыны қаузай бастады. Егер соңғы ханды алуға болады. Тіпті қалалы жерде өмірді қиындатып жіберетін коронавирус, ВИЧ, басқа да жұқпалы дерттерге төтеп бере алуы үшін CRISPR технологиясының көмегімен оның геномын аздап редакциялап жіберсе... Несі бар, бір қытай профессоры қатал коммунистік жүйенің өзінде егіз қыздардың генін редакциялағаны рас қой, олай болса, мамыражай либералды Қазақстанда генді жасырын «жөндеп» жіберу деген түкке де тұрмас.
Бірақ онда клонның нақ Кенесарының өзі болып шығуы екіталай. Ал оның ханға тән барлық генетикалық ерекшеліктері сақталған болуы керек! Сонда ғана қазақтар оның өзіне тиесілі хан тағын және Ленин,
Сталин, Голощекин я сол тектестер түбіне жеткен көшпенділер өркениетін қайта қалпына келтіру үшін қайта оралған таза төре тұқымы екеніне шек келтірмейтіні анық. Ол қолын арқасына қайыра ұстаған күйі шабыттана түсті. Егер ойы жүзеге асатын болса, кампуста өзі күнде кездестіретін нәзік бітімді ер жыныстылар, ақыр соңында, сыпайылық танытуды үйреніп, қайрат-күшін де бойға жия түсер еді-ау.
АЛТЫН АДАМ: 2021 жыл, Алматы, Қазақстан
Солтүстікке қарай он шақырым шамасында, немесе дәлірек айтқанда, жоғарғы Алматының жолы болған тұрғындары міндетті түрде тіркестіріп айтуға үйренген университет қалашығынан 500 метрдей төменірек жатқан Айнабұлақтың түбіндегі әлемге әйгілі «барахолка» базарына тақау жерде Мэлс Әбділхамитұлы тұратын.
Тізіп айтқан осынау ерекшеліктердің соңғысының маңызын ол 1993 жылы бір америкалық досын кілем сатып алу үшін дәл осы базарға алып барған кезде түсінді.
Ол өзін достыққа берік жандар қатарына жатқызатын және бұл қасиеті үшін оған, басқалардан гөрі, Аңсар
Төлеңгітұлы қарыздар болуы тиіс. Көрші-қолаң тегіс
Мэлс Әбділхамитұлына профессорға лайық ізет көрсетіп, өзін солай атайтын да. Алайда, бағзы дос екеніне қарамастан, Жаратылыстану ғылымдары институты директоры бұл жайды еш мойындамайтыны рас.
Шыны сол, Мэлс Әбділхамитұлы осы күнге шейін докторлық дәрежесін қорғамаған болатын. Егер оны осы сұрақ бойынша біреу алқымынан алар болса, ол докторлық атақтың ешқандай маңызы жоқ екенін, біліп жарытпайтынын дәлелдеп, қызылкеңірдек болар еді. Дегенмен, көңіл түкпірінде 1990 жылдары докторлық диссертациясын қорғап алмағанына өкінетіні де рас. Бар күшін диссертация жазуға жұмсаудың орнына пайда табу жолына түскен басқа археологтармен бірге алтын іздеп кетті. Кеңестер жүйесінен ақыры азаттық алған қазақ даласы тәуекелшіл ерлерге оң ықылас танытатынына, сөйтіп, өздерінің жолдары болып, тағы бір
«Алтын адамды» табатындарына сенген еді.
Мэлс дүниеге келгенде, оның атын Маркс, Энгельс,
Ленин, Сталин құрметіне тұңғышының болашағынан зор үміт күткен дарынды мұғалім Әбділхамиттың өзі қойған. Әбділхамиттің оқытушылық қызметінде еш мін болмаса да, мұсылмандық ерекшелігі бар есімінің кесірінен ол толып жатқан Кеңестік мемлекеттік сыйлық, марапаттың бірін де ала алмаған. Қазақстанның солтүстік аймағында тұратын ер-азаматтарға тән емес белгі – жылдам өсіп кететін сақал-мұрты да оның мансабына айтарлықтай кедергісін келтірген.
Сөйтсе де, әріптестері мен ортасы Әбділхамитті жоғары бағалайтын. Ең бастысы, шәкірттері оны ұмытқан емес: Ленинград, Мәскеу, Тәшкент, Алматының белді университеттерінен мерекелік ашық хаттар үзілмей келіп жатушы еді. Шағын ғана жұмыс кабинетінің қабырғасына іліп қоятын басқа диплом, марапаты болмаған соң, Әбділхамит келген кісіге осынау ашық хаттарды көрсетіп мақтанушы еді.
Кішкентай Мэлс сол бір ашық хаттардың – конверттер мен маркалар, түпкі негізі Шыңғысханның өзі ойлап тапқан жәм қызметі – хабар тасушы жолынан бастау да өнімдерінің сыртындағы әртүрлі ескерткіш, сәулет үлгілері мен керемет табиғи нысандардың аттарын жаттап өсті. Сондықтан орта мектепті бітірген Мэлстің сол кездегі ҚазКСР астанасы, яки, жай ғана әдемі қала
Алматыға баруға шешім қабылдауы заңды еді.
Ол кезде әл-Фараби атындағы Қазақ Ұлттық
Университеті Сталиннің жақын досы, кеңестік революционер Кировтың атымен аталатын. Биологияны зерттеп жүрген Аңсар Төлеңгітұлымен Мэлс сол жерде танысты. Ол уақытта әртүрлі факультеттің студенттері университет жатақханасында бірге тұра беретін еді; сондықтан, кампус іші қилы идеялар мен пікірталастарға толы болатын. Археологияны оқып жүрген
Мэлс Аңсардың зоология, ботаника, адам анатомиясы, экология, эволюция, сонымен қатар, әрине, генетикаға арналған аса әсерлі кітаптарынан өзіне пайдалы дүниелерді артығымен алды.
Күллі әлем соңғы саладағы жетістіктер мен инновацияларды дегбірсіздене шолып отыратындығына қарамастан, тағдыры қайғылы аяқталған Генетика институтының белгілі директоры Трофим Лысенконың үлесіне байланысты 1980 жылдардағы Кеңес Одағында генетика ғылымының жетістіктерінің тарихы тым шолақ болатын. Екінші дүниежүзілік соғыстың алдында мыңдаған кеңес генетиктеріне жала жабылып, өлімге кесілгені үшін де жауапты Лысенко еді. Алайда, «лысенковщина» аяқталған соң, генетика саласын зерттеуге жаңа күш молынан жұмылдырылған, биология бойынша жалпыкеңестік олимпиада нәтижесінде сұрыпталып алынған талантты студенттердің арасында қаншалықты көңіл бөлсе, енді жасушаны зерттеуге де соншалықты мән бере бастады; бұдан кейінгі қызықтың бәрі осында жатқан.
Екінші шетінен, археология саласының даңқты кезеңі өтіп кеткендей көрінгені рас. Профессор Әкішев біздің дәуірге дейінгі VІ ғасырдағы алтын сауытты сақ әскері – атақты Алтын адамды әлдеқашан тауып қойған еді. Сонымен қатар, ол қасиетті Фома Аквинский
«Аристотельден кейінгі екінші ұстаз» атандырған философ әрі математик әл-Фараби туған Қазақстанның оңтүстігіндегі аты аңызға айналған Отырардың да орнын тапқан болатын.
Қапаланған Мэлс өз атын қалай да шығару үшін
Шыңғысхан моласын тауып жаңалық ашпаса, басқа ешқандай жолдың қалмағанын түсінген. Алайда, қайта құру кезеңінен кейін біздің болашақ профессор тағы бір Алтын адамды іздеп табу ақылға қонымдырақ болар деп шешті. Оны табу үшін іздеу шеңберін кеңейту қажет деп ойлады; себебі, мынау ортада өзін суда жүзген балықтай еркін сезінетін профессор Әкішевпен бәсекелесу аса қиындау тиген. Осылайша, оның таңдауы
Қырғызстанға түсті. 1990 жылдардың басында Бішкекке келген Мэлс бір кезде бақуатты кезеңдерді басынан кешкен қаламен тағы да бетпе-бет жүздесті. Қырғызстан астанасын тастап кетіп жатқандар қарасы тіпті көп көрінді. Мэлс келген ортаны да барған сайын кедейшілік жайлай бастаған. Кедейшілікпен бірге қылмыс та гүлдене түскен.
Нашаның заңсыз айналымы шытырман оқиға ізіне түскен адал достарымен бірге жүрсе де, Мэлске өзін жыл бұрын көмілген «Алтын адамға» емес, өлгеніне үш-төрт күн болмаған мүрделерге жиі соқтығысып қалып жүрді.
Сонымен бірге, Мэлс қырғыз мәдениетімен етене танысып, тілін меңгеріп, қысқартылған түрде «БАИ», яғни, «бақуатты» мағынасын білдірсе де, әбден күйі кеткен Бішкектің археология институтынан біраз жақын таныс тапты. Тау-тасты кезген бұларға барған сайын қауіп-қатер төне бергеннен кейін, өз қауіпсіздігі үшін Мэлс Алматыға қайтып оралған. Үйіне келген соң,
Мэлс барахолкаға жақын маңдағы қалалық кітапханаға орналасқан; сөйтіп, кітаптар ортасында отыз жылы зу етіп өте шығыпты.
Аңсар Төлеңгітұлы бұған күтпеген жерден қоңырау шалғанда, мерейі өсіп қалғаны рас. Барахолка түбіндегі кітапхана дегеніңіз өкпе ауруы санаторийіне темекі сататын дүңгіршектің тиіп тұруымен пара-пар. Базар аралаушылардың назарын кітап аса аудара қоймайтын, оның үстіне, тозығы жеткен кеңес заманының кітаптары кімге керек болсын, ал Мэлс Әбділхамитұлының кітап коллекциясының көп бөлігін солар құрайтын. Мэлс ескі досымен сөйлесе түскісі келіп еді, бірақ Аңсар әңгімені үзіп тастады; сөйтіп, кешкілік мұның міндетті түрде өзіне келіп кетуін өтінген.
Аңсардың Аюын қайта көріп, көзайым болу бір ғанибет еді. Алабайдың алып пошымын айтсайшы! Мэлс
Қазақстанның солтүстігіндегі Ботай жерінде қазба жұмыстарын жүргізген кезде осындай алып иттердің қаңқасын көрген. көрінеді екен», – деді Мэлс, кішкене ұялып. Профессор мырс етті: «Орыс құсап ит ұстаймын деп өзім де ешқашан ойлаған емеспін, бірақ өткен жылдың қаншалықты қиын болғанын білесің ғой. Мынау аңырайған үйде жалғыз отыра алмадым. Пәтер атаулыны жек көрем!»
Пандемия, расымен де, Аңсарға оңай тимеді. Осы індеттің кесірінен қаншама туыстары мен достарынан айрылды. Карантин басталмай тұрып, алғашқы айларда-ақ онысыз да ауырыңқырап жүрген профессордың жан жарын да ажал алып кетті. Ортақ балалары болуын қалағандарымен, жас кездерінде тілекті құдай бермеді; кейін бұл жайды қозғауды мүлдем доғарған.
«Сен жалғыз жортатын қасқырсың ғой, досым.
Бірақ кейде жалғыздықты бөлісетін де біреу керек.
Такса асырамағаныңа қуанып тұрмын» деген Мэлс біраз үнсіз қалды да: «Өзің сияқты арланға алабай жақсы дос бола алады», – дегенді қосып қойды.
Осы кезде шәй да қайнап, екі дос үстел басына келді.
Дегдар әңгімені ысыра тұрып, Аңсар дереу іске көшті.
Тіпті көзәйнегін киіп алып, Кенесары мүрдесін табу үшін таяуда ғана қырғыз жерінен табылған моланы іздеп сапарға шығу ойы барын, Мэлс бұған ілеспесе, өзі-ақ жүре беретінін жайып салды. Шәйін баппен, асықпай сораптап, осы бір сәттен ләззат ала отырып, Мэлс те сөзге араласты:
«Табамыз оны, досым. Сүйекті тану оңайдың оңайы болмақ».
«Қалайша?» – деп сұрады профессор.
«Себебі, басы жоқ қой» деп, Мэлс сирек езу тартатын әдетін ұмытып, жұмбақ жымиды.
«Индрайвер» қосымшасы арқылы тапсырыс берген
Бішкекке дейін апаратын микроавтобусқа отырды.
Таудың серпантин жолдары бұл сапардың қызығын күрт арттырған. Шытырман оқиға ізіне түскен қос авантюрист көлікті тұтас жалдап алған еді; себебі, жол бойы
Кенесары сүйегін іздеп табуға көмектері тиеді деген қырғыз достарына бірнеше маңызды қоңырау шалмақ болған. Аялдайтын жерді таңдағанда, Кенесары мен оның басын алған тайпаның жауыз көсемі арасындағы текетірес сол жерде болды-ау деген тарихи жерге ат басын тіреуге шешім қабылдады. Бішкектегі әріптестерімен кездескен кезде Мэлс те, Аңсар да қатты қуанған.
«БАИ» археологтарымен сөйлесіп отырып, Мэлс 1990 жылдар мен 2020 жылдардағы Қырғызстан арасындағы айырмашылық жер мен көктей екенін аңғарды. Ел бай болмағанына қарамастан, нағыз демократия бары көрініп тұрды. Осы уақытқа дейін әртүрлі төңкерістерді бастан өткеріп, ақыр аяғында, бұл елдің өз саяси жүйесін қалыптастырып алғаны байқалды. Осы бір артықшылықтарына сүйеніп, қырғыз ағайындар қазақ көршілерінің төбесінен қарайтын да сияқты; себебі, мұның бәрі оларға өз еркіндігін мақтаныш ету құқығын беретін. Билікке сын айтарда көп ешкім смартфонды жамбасының астына баспайтыны аңғарылды. Осындай ерекшеліктеріне, бір жағынан, қызғанышпен қараған
Мэлс пен Аңсар жаңағыдай әсерде қалды.
«Егер тым менменсіп кетер болса, бір кездегі сатқындықтарын естеріне салыңдар. Кенесарының басын кезінде орыстарға сатпаулары керек еді». Бұл, әрине, Аңсар
Төлеңгітұлының шын сөзі емес болатын. Қырғыздар сайдың тасындай жүздеген ұлдарын аттандырып, жасаған қылмыстарының өтеуін толық төлегенін ол жақсы білетін. Қазақ арасына өз ықтиярынсыз келген сол ұрпағы кейін ел арасына сіңісіп, бір-бір отау көтеріп, осы уақытқа дейін кіндігінен қаншама ақын мен батырдың тарағаны да рас. Осылайша, бұл мәселе түйіні баяғыда шешіліп қойған-ды. Сондықтан, қотырдың орнын қайта-қайта тырнай беру сырт көзге орынсыз әрі әдепсіз көрінер еді. «Тарихи өкпе-ренішті іште сақтап, қоздата бергеннен не пайда? Құдды бір фашистік пиғылды адамдар сияқты болмайтын әңгімені бос қажалай берген жөн болмас», – деп ойлады Аңсар.
Жарық сөнгеннен кейін де ұзақ дөңбекшіген Мэлс бұл түні көз іле алмады. Мінеки, археологияда салмақты дүниемен айналысатын мүмкіндік те туды-ау. Алтын адамды іздеп табу оңай емес, ал енді алтын ұрпақ – асыл тектілердің бірін өмірге қайта әкелу деген! Бұл – ардың ісі; сондықтан, Мэлс ойға алған миссиялары жүзеге асып жатса, жас Кенесарының білім-тәрбиесімен айналысуға барын салмақ болып шешті. Қазақстанда жинаған тәжірибесінің нәтижесінде, ол сөзі жүретін, беделді адамдармен араласудың маңыздылығын жақсы білетін. Ой таразысына салып көргенде, қазақтың соңғы ханының клонынан асқан құдіретті жан табылар ма? Президенттер де маңызды кездесулерде бас сүйек жайын талай талқылаған. Олар өз тарапынан
Кенесарының бақуатты адам болуын қамтамасыз ететіні және сөзсіз.
Барахолка түбіндегі кітапхана қызметкері Мэлс үшін бұл өмірде бір-ақ рет берілетін мүмкіндік еді. қарай тауға шығып кетті де, ақыр аяғында басқа шағын молалардың арасынан дараланып көрінген қорымға ат басын тіреді. Ескі молаларға қатысты барлық жайтты білетін, тәжірибесі мол Мэлс кенет: «Табылды! Бұл
Кенесарының моласы!» – деп айқайлап жіберді. Аңсар көзәйнегін шешіп, терең күрсінді де: «Егер қателескен болсаң, басыңмен жауап бересің», – деді.
Құдай сәтін салғанда, қазынаға бергісіз бұл жер биік тау басында орналасқан екен; сондықтан, ә дегенде, мүрде жеңіл мұз құрсауында жақсы сақталған болар деген үміттің жылт ете қалғаны рас. Мүрдені қазып аларда ауыр ар азабын тартамыз деп ешқайсы да ойламаған, бәрі де моланы жағалай, тым-тырыс тұрып қалды.
Жалғыз қалаулары Кенесарыны қайта тірілту болған соң, ертең ол кәдімгі тірі адам – ғайбаттап, тіл тигізуге де болатын жанды тіршілік иесінің бірі болып өмір сүретін қарапайым жан иесі болып қайта жаратылатынын ешкім жоққа шығарған жоқ.
Аңсар Төлеңгітұлы бұл тарихи сәттің маңызын терең сезіне жүріп, күректі қолына өзі алды. Мынау әрекетін көрсе, Сәдуақас атасы қалай қапаланатыны жайлы ойды қуалап тастап, ол өзіне тек кішкентай ғана ДНҚ бөлшегінің қажет екенін, басқа ештеменің де керек емес екенін іштей қайталай берді. «Мүрдені қазуға дейін барған бишара халық болыптық қой» деп бір ойлады Аңсар.
Жерден екі метрдей тереңдікке жеткенде, оның күрегінің ұшы таңқ етіп, хан қалқанына тиді.
АНАЛЫҚ: 2021 жыл, Қызылорда, Қазақстан.
Екі дос Бішкектен шекара арқылы Таразға оралып, одан таяқ тастам жердегі қазақы қала «Қызыл әскерлер мекені» мағынасын беретін Қызылордаға жол тартпақшы болды. Баяғының «қызыл» коммунистері тәрізді ұлы жетістіктерін атап өтпек болып, Аңсар мен Мэлс моңғолдың «Шыңғысхан» арағын алғызған. Ескі жүйенің «өнімі» болған соң, бұл екеуі «ішімдіксіз отырыстың мәні болмайды» дейтін жандардың қатарынан еді. Ұзақ уақыт кешкілікте киелі таудың еріген суын қанағат тұтып келген екі дос бұл күні ерекше романтикалық патриотизмнің белгісі ретінде ащы судан алып қоюды жөн көрді.
Бағзы заманда Джаксартес, кейін Сейхун аталған жергілікті Сырдария өзенінен жаңа ауланған балықтың дәмі кешкі асқа шырай кіргізе түсті. Қызылорда өз тарихында триумфатор-мырзалардың талайын көрген,
«гүлдендіреміз» деп келгендердің әрқайсысын алғашқы ғарышкердей күтіп алып, төбесіне көтергені де рас.
Қала Арал теңізіне жақынырақ болғандықтан, үкімет пен партия үшін деген ұранмен ирригация инжинерлері жер асты суларының табиғи ағыстарын өзгертеміз
Өз уақытында Қызыл Армия генералдары жергілікті тұрғындармен санаспастан, Орталық Азияға білгендерін жасап келгенін тарих жақсы біледі. Жақында болса бұл аймаққа «Белдеулер мен жолдар» жобасын жүзеге асыру үшін инфраструктуралық жұмыстармен айналысатын қытай инжинерлері келіп, көне сауда жолдарын жаңғыртқан болатын.
Әлқисса, біздің кейіпкерлерімізге тоқсан жеті пайызын қазақтар құрайтын осынау киелі жерде тарихи маңызы бар үлкен бір рөлді сомдап шығу бұйырып тұр еді.
Профессор назарын да осы бір статистикалық дерек аударған. Ол Кенесары анасының рөліне қазақ тілін жетік меңгерген, бойында ұлтшылдық қаны ойнаған таза қазақ қызын таңдап алғысы келді. Мұндай қызды орыс пен өзбек мәдениетінің ықпалына біраз болсын шырмалған Алматы мен Шымкенттен табу мүмкін емес-тін.
Өзіне де, Мэлске де тағы бір-бір қайтара арақ құйып жатып, Аңсарға осындай ой келген.
Қызылордаға табан тіреген біздің қос романтигіміздің бұл өңірге келуінің тағы бір себебі бар еді. Ол плейстоцендік ақбөкені, құлан жабайы жылқысы, басқа да жоғалып бара жатқан табиғат төлдері көбейіп өсіп жатқан табиғи қорық – Барсакелмес аталған бұрынғы арал болатын. Кеңес Одағының гүлденіп тұрған дәуірінде биологиялық қару шығару жағынан озық нысандардың бірі болған құпия биологиялық зертхана осы аралда орналасқан-мыс. Мысалы, әлемге әйгілі күйдіргі жұқпалы дерті осы Қызылордаданың Барсакелмесінде
«шығарылған» деген де қауесет бар. болған бағзы арал көшпенді өмір салтын қалпына келтіреді деп күтілген қазақтың соңғы ханын жарық дүниеге қайтып әкелу үшін таптырмас орын болатын. Алайда,
Кенесарыға ана болатын мейірімді әйелді қайдан таппақ? Кеш ұзарып бара жатқан шақта әйел туралы кенеттен келген осы бір ой маңызы бөлек жалғыз мәселеге айналып бара жатты. Аңсар өз ойын тарқата түскен: ол әйелдің мұсылман, бірақ тым әсіре діншіл емес (итті пәтерде ұстатпас-ау); қазақ, бірақ шала қазақ емес; қаланың ақсаусағы да, ауылдың салпыетегі де емес; тым жас та емес, аса кексе де емес болғанын қалаған. Сонымен қатар, ол әйелдің қазіргі билікке аса беріліп кетпегені де абзал деген тоқтамға келді.
Аңсар Кенесарының өз анасы кім болғаны жайлы тарихи ақпараттан ада болатын, алайда, хан тұқымы
Шыңғысханның анасы мен жан жары сияқты қоңырат әйелдің құрсағынан шыққаны дұрыс деген шешімге келді. Осылайша талаптар тізімі өсе берген сайын профессор сары уайымға салына түскен, бірақ түпкі мәнісінде, дүниеге келетін баланың денсаулығы мықты, ел басқара алатын ақылды болып өсуін ғана қалайтынын да санасына сіңіріп қойғысы келгендей. «Мұның өзі аса қиындық тудыра қоймауы тиіс» деген оның ойымен Мэлс те келісе кетті; сонымен қатар, Аңсардың сол бір ледимен заңды некелескені жөн болар-ау деген ұсынысын да айтты; себебі, ұл баланың бойында көшбасшылық қасиет қалыптасуы үшін әке тәрбиесін көруі аса маңызды-мыс.
«Қате пікір», – деді Аңсар әзіл-шыны аралас. – «Иса мен Мұхаммедтің әкелері болып па еді?» ағайындарының тәрбиесін көрген. Бұл оның тәрбиесінде айтарлықтай рөл атқарғаны рас».
Кітапханашы болған ширек ғасырда адам танып, кімнің кімге лайық келетінін дөп басып айта алатын, теңді теңіне қоса алатын өнерін мақтаныш ететін Мэлс осы бір тарихи сәтті пайдалана отырып, досына сыңар тауып бергісі келді.
«Абылай ханның өзі Төле бидің қуатты құзырының астында болып, көп нәрсе үйренген. Сен жас баланы бейтаныс әйелмен Барсакелместе тастап кете алмайсың. Бұлай болмайды, досым».
«Оның рас. О Алла! Менің байғұс құлағым бұл әзілді де естіді, алпысты алқымдап қалған маған жап-жас ледиге үйлен дегенің қалай?»
«Егер осы мүмкіндікті пайдаланып қалмасаң, әлі талай әзілді естисің, Аңсар. Өз балалық шағыңды есіңе түсір, ол кезде Елубай, Алпысбай, Жетпісбай,
Сексенбайлар өріп жүрді емес пе? Бұл есімдердің төркіні қайдан шыққанын өзің де жақсы білесің ғой».
«Ха-ха, әрине. Орны бөлек кетодиета түрлі таңғажайыптарды жасайтыны рас, соның әсерінен бұрынғының қазақтары белді келген. Сондықтан алпыс, жетпіс, сексен жастарында да әке атана беретін. Аяқтарын әрең алып жүретін қазіргі қауқарсыз шалдарды қойсайшы».
Аңсардың өз ұсынысын іштей ұнатқанын Мэлс сезді.
Профессордың байшыкеш достарының көбінің тоқалдары, яғни, ресми емес әйелдері, ашыналары бар екені рас. Өз әйеліне деген құрметтен Аңсар тоқал алу туралы бұрын ешқашан ойлаған емес. Алайда, әйелі қайтыс болғаннан кейін енді тағы үйленіп жатса, алған жарын анық. Сол сияқты, мейлі, болашақ нәресте хан тұқымынан болса да, қазақ әйелін некесіз бала табуға көндірудің оңайға түспесін Аңсар жақсы түсінген. Екінші жағынан алып қарағанда, Алматының «Алтын квадратында» жақсы үйі бар, танымал профессормен некелесуге кім қарсы болсын? Бұл енді басқа мәселе.
Томириске өз есімі ешқашан ұнаған емес. Біртүрлі құлаққа тосын естілетіні әрі қазақы мағына бермейтіні тағы бар. Дегенмен, Ақан Сатаевтың «Томирис» блокбастерінен кейін оның аты жаңа мәнге ие болды да, әңгіме өзегіне айналды. Аттарында «ай», «гүл» сынды белгілі сөздер көп кездесетін құрбылары енді бұған қызыға да қызғана қарайтын болды. Фильмге қатысты өзіне: «Кир сияқты біреу сүйгеніңді өлтірген болса, сен де оның басын алар ма едің?» деген пәруайсыз сұрақтар да қойылып жататын.
Өкінішке орай, Томиристің жігіті жоқ еді, егер оның себебін анықтар болсақ, (қыз кейде өз-өзін сендіретіндей), отельдегі жұмысында мұрнына су жетпей жүретін, я философияны зерттеуден қолы тимейтін қызда жігіт қайдан болсын? Сөйтсе де, әлгіндей сұраққа: «Әрине!» деп зор құлшыныспен жауап қататын, сөзін дәлелдей түскісі келгендей: «Ондай сасық шалдың жанын жаһаннамға жіберер едім» дегенді қосып қоятын. Бұл сөзінде үлкен иронияның жататынын өзі де аңғармаушы еді.
Қонақ үй мейрамханасындағы жасанды сарқыраманың қасында жатқан декоративті тастың үстінде отырып, тоқып отырған түркімен әйелдерінен аумай қалатын.
Жергілікті Қорқыт ата университетінде оқитын ол дипломдық жұмысын бітіру үшін екі апта ғана уақыт қалса да, қаражатын үнеммен жұмсап, лажы болса, ақша табу мүмкіндігін де жіберіп алмауға тырысып жүрген. Егер жергілікті «Жалғыз» партия бөлімшесіне идеологиялық қолдау көрсету үшін бойынан күш табуға өз-өзін көндіре алмаса, ол болашақта Қызылордадан философия оқытушысының толық сағатын ала алмайтынын және түсінді.
Бойжетіп, бұғанағы қатқанша марқұм әкесі мұның музыка мектебіне баруын қатты қадағалаушы еді, онысының пайдасы қазір тиіп жатыр: қыз белді мейрамханаларда өткізілетін үйлену тойларында өнер көрсетіп, қосымша бірер жүз доллар болсын, нәпақасын тауып жүрген. Өзінің негізгі шығындарын жауып, төрт бала тәрбиелеп отырған анасына көмектесу үшін осы табысының өзі жетіп артылатын. Бірақ сырткөзге ортаңқол отбасының тірлігін кешіп жүргендей көріну үшін, я болашақта дені дұрыс жерге тұрмысқа шығуын қамтамасыз етуі үшін бұл табысының аздық ететіні рас. Басқа жағдайда, тұрмысқа шыққан жігітінің отбасы қызға дұрыс қарай қоюы екіталай.
Кейде тойларға арфасымен шығып, өнер көрсетумен қатар, Томирис желілік маркетинг өнімдерін сатумен де айналысатын. Өзі жұмыс істейтін компания ұсынған оқыту бағдарламасының арқасында көп нәрсе үйренген. Адамдармен қарым-қатынас жасау, сендіре білу шеберлігін арттыруға барын салды. Бойынан бұрын аңғарылмаған өршілдік қасиеті анықталған соң, желілік маркетинг ханшайымы болам деп шешті. Егер бұл шығуды мақсат еткен. Тыным таппай еңбек етер болса, ұзамай қаржы тәуелсіздігіне қол жеткізетініне, ерте зейнетке шығып, сүйікті философиясына көбірек уақыт бөлуге мүмкіндік туатынына сенді. Терең ойға шомып кеткенде, саусақтары өз-өзінен жыбырлай бастайтын.
Тез баюдың тағы бір жолы – криптовалютамен айналысу-тын. Құрығы ұзын Илона Аттар белсенді насихаттаған догкоинның беталысы қызды таң қалдырған.
«Догкоин Қазақстан» жобасын қайтсе де жіберіп алмауға бел байлаған ол уақытын текке өткізбей, Қызылорда догкоин қауымдастығының «шерпа» рөліне жазылып та қойды. Криптовалюта аты итпен байланыстырылуы жақсы нышан деп қабылданды. Адамнан бұрын ғарышқа иттің ұшырылғанын Қызылорда халқы ұмыта қоймаған; бәлкім, Илонаның догкоины да айды бағындыратын болар деп, жерлестерін сендіруге болатын шығар.
Үзіліс кезінде әбден масайып отырған мырзаларға догкоин жайлы ұсыныс айтпақ болып, қыз Мэлс пен
Аңсардың үстеліне жақындаған. Екеуі бұған барынша көңілдерін аударып, бірдеме деп қолдарын сермелей бергеніне қарап, қыз бұл ишараны «бізді ыңғайыңа қарай пайдалана бер» деген сыңайда түсінген. Өз-өзін кәсіби тұрғыда әрі сыпайы таныстырған Томирис екі ақсақалға шәй әперіп, Алматыда кездесе бермейтін қонақжайлылықтың үлгісін көрсетті. Шын мәнінде, қыздың тәрбиесі өте қазақи еді; алғашында ол өзі ешқандай сұрақ қоймай, тек қойылған сұрақтарға көзін төмен түсіре отырып, қысқаша жауап берген.
Ақыр аяғында, әңгіме музыка мен философия, блокчейн-технологиялар жағына ауысқанда, Томирис әсем еді. Тау болып үйіліп қалған бос стақандардың уытын есепке алмағанда, Аңсардың, шынымен, Томириске ынтасы ауа берді. Профессор ит туралы жаңадан шыққан фильмдерді білмейді екен, тек 1988 жылы, Кеңес заманында түсірілген «Ит жүрегі» фильмі есінде еміс-еміс сақталыпты, бұл өзі адамға айналатын иттің трагедиялық тағдыры жайлы кино туындысы болатын, ал енді қыздың есімі патшайымдарға лайық екенін жүрегімен сезді. Әңгімелесіп отырып, гуглдан қыз есімінің мағынасын қарап еді, Шекспирдің «Генрих VI» шығармасынан сақтардың Томирисі туралы жолдарды тапты.
«Бұл қазақтың Томирисі, – деп ойлады
Аңсар. – Кенесарыны қайта дүниеге әкелуімен аты шығады». Қызбен байланысты үзіп алмау үшін егер ол келесі күні криптография туралы бұларға дұрыстап түсіндіріп беретін болса, Аңсар одан 500 долларға мың және бір догкоин сатып алатын болып келісті. Қыз да кездесуге келісімін берген. Профессордың көкейінде оны толғандырған жалғыз ғана сұрақ қалып еді.
«Сен өзің қай руға жатасың? Бұл сұрағыма ренжи көрме...»
«Қоңырат, – деді қыз. – Біздің отбасы Түркістан жақтың қоңыраты болады».
Бұл сөздерден кейін Аңсардың соңғы күмәні да сейіліп жүре берді. Томирис арфасына қайтып оралатын уақыт келгенін айтып, сол жаққа қарай кетті. Мэлс стақанына «Шыңғысхан» арағының соңғы тамшысын құйып алып жатқанда, Аңсар кенет жымиды. Ол ханға ана болуға лайықты жанды тапты; енді досына өз барахолкасына қайта беруіне де болады.
ТҰРАН ЖОЛБАРЫСЫ: 2021 жыл, интернет, Еуразия
Мэлске қазақтың соңғы ханын қайта қайтару сынды монументалды жобаға қазақ даласының өзі батасын беріп тұрғандай көрінді. Уақыттың жаңа Рухы я Уақыт
Рухы бір мақсатқа жұмыла күш салғанда, таңғажайып нәтиже беретініне көзі жеткендей еді.
Профессор болашақ Кенесарыны ана құрсағына «енгізіп» жатқан кезде Ресей мен Қазақстан Президенттері
Барсакелместе өтіп жатқан осынау тарихи сәтті
Аңсар мен Мэлстен қызғанғандай, онлайн кездескен.
Капустин Жамаевқа соңғы ханның басын қайтаруды ұсынып қалар ма екен деп, Мэлс теледидарға әдейілеп көз салды. Олай болғанда екі билеушінің қазақтар арасындағы беделі арта түсер еді де, керісінше, Аңсардың көңіл-күйі күрт кемитіні анық.
Алайда, Президенттердің күн тәртібіндегі мәселе басқа екен. Олар түркі тілдес халықтарға ортақ Тұран сынды байтақ жердің атымен аттас Тұран жолбарысын жерсіндіруді, сонымен қатар, АЭС салу мәселесін шешіп, қазақ даласын қайта атомизациялауға құлшыныс танытты. Осы сәт Капустинді Тұран жолбарысы мен
Ресей Президенті Капустиннің көңіл-күйі бұл күні тамаша көрінген. Ол өзінің геосаяси жобаларын бәсеңдетіп тастаған пандемия кезінде жалғыз оқшауланам деп, әбден зеріккені байқалды; дәл қазір өзіне тең санауға болатын біреумен кездесуге ерекше ынталы екені көрінді. Тумысынан дипломат әрі табиғаттың асқан жанкүйері Жамаевқа келсек, әңгімені жан-жануарлар әлемін қорғау туралы сөзінен бастады. Славян халқы өкіліне ол мысықтұқымдастарды қайта жерсіндіру туралы ұсынысын айтпастан бұрын Ресей мен Қазақстанның ақбөкендерді жойылып кетуден сақтап қалуға атсалысуы керектігін алға тартты.
«Ресей шекаралық бақылауы осы бір қымбат мүйізді жануарлардың ары жақ, бері жаққа кедергісіз өтуіне жағдай жасаса жақсы болады. Ақбөкендер плейстоценнен бері санағанда миллиондаған жылдар бойы ары-бері кедергісіз өтіп жүрген жануарлар.
Олардың қалыптасқан өмір сүру салтын жалғастыруына мүмкіндік берсек, әділі сол болар еді», – деп сөз бастады Жамаев.
«Әрине, біз қажетті шараларды жасаймыз. Біздің ең жақсы деген жартылай автоматтарымыздың бірі осы жануардың атымен аталғанын ұмытқан жоқпыз, сондықтан оларды жойылып кетуден сақтап қалуға міндеттіміз. Бұлар біздің қару-жарағымыздың күштілігінің белгісіндей екені рас», – деп жауап берді, неге екені белгісіз, Калашников үлгісіндегі «Сайгак» атты ресейлік мылтықтардың сериясын еске алған Капустин. Ол ядролық мәселені талқылауға асығып отырғандай көрінді. жұмыстар жасалды», – деп сөзін жалғастырды Жамаев.
«Амур жолбарыстарына көмек көрсетуге сіздің өзіңіз тікелей атсалысқаныңызды білеміз».
«Сіздер жақта, расымен, жолбарыстар болған ба сонда?» – Капустиннің үнінен таңданыс сезілді.
«Бұл аймақта жолбарыстардың мекен еткені туралы біраз дәлел-деректер бар», – деді бір себептермен табиғатты қорғау ісіне қатысы бар, дауысынан мазасызданғаны анық білінген Қазақстанның экология министрі.
«Әрине, – деді Жамаев. – Тұран жолбарыстарының соңғысы 1930 жылдары Балқаш көлі маңынан көрінген екен».
Ол Капустинның құлағына жағатындай, бұдан әлдеқайда бай тарихи мәліметтерді ұсынғысы келген еді, бірақ ол деректердің ойдан құрастырылғандай жайсыз естілуін қаламады. Оның үстіне, жолбарыс мәселесінің Лев Троцкий мен императорлық Ресейдің соңғы премьер-министрі князь Голицынге қатысы бары тағы анық. Бұл екеуін бұрынғы Кеңес билігі аса жақтыра қоймағаны тағы рас. Кеңес үкіметі кезінде олармен біршама уақыт істес болған Жамаев мұны жақсы түсінетін. Оның үстіне, Түркістандағы соңғы Тұран жолбарыстарының бірін князь Голицынның өзі атып өлтіргенін дәл қазір еске салу құдды айыптап отырғандай естілуі мүмкін, ал енді
Троцкийдің «Тұран жолбарыстарына шабуылды тоқтату туралы» пактісіне Алматыда қол қойғанын алға тартатын болса, бұл енді, расымен, орынды болмаушы еді.
«Жойылып кеткен жолбарысты қалай қайтармақсыз?» – деп қызығушылық танытты Капустин.
Пандемияның құтырып тұрған шағында өмір мен өлім, табиғи бейімділік мәселесі оны қатты толғандыратын. генетикалық құрылымы жағынан жақын туыс болып табылатын біздің Тұран жолбарысына өте ұқсас болып шықты. Сондықтан, біз оларды будандастыру арқылы
Тұран жолбарысына ұқсас бірдеңе шығарсақ деп отырмыз. Жолбарыс дегеніміз, енді... жай ғана жолбарыс қой», – деп жауап берді Жамаев, ол терең интеллектуал және күрделі мәселелерді қарапайым жолмен шешудің асқан шебері болатын.
«Қиыр Шығыстың орыс жолбарысы іштеріндегі ең алыбы», – деді Капустин, үнді жолбарысымен теңестіруді өзінің онша ұнатпағанын білдіріп.
«Біз Балқаш көлі маңынан Тұран жолбарыстары үшін 415 000 гектар жерді дайындап қойдық», – деп жауап қатқан Жамаев жобаның практикалық аспектілеріне баса назар аударған; себебі, ол Капустиннің жолбарыстарды будандастыруды қалайтынын я қаламайтынын әзір түсінбей отырған.
«Керемет. Енді ары қарай жылжиық. Атом электростанциясы Қазақстанның таза энергияға қол жеткізуіне септесіп қана қоймай, сонымен қатар, елде тұтас ядролық экожүйе қалыптастыруын қалаймыз», – деді
Капустин, бұл сол сәтте бір тамаша жаңалық сияқты болып естілген.
Семей полигонында өткізілген кеңестік ядролық сынақтар туралы естеліктер әлі ескіре қоймағандықтан,
Капустин өзінің бұл сөзін өткізе алмайтыны анық еді.
Көшпенді қазақ халқы Жер Анаға қандай да бір қиянат жасауды күнә деп есептейтіні рас әрі табиғат ісіне о бастан қол сұғуды ұнатпайтын. Атом электр станциясын салу идеясын жұртшылық құптай қоймаған. «Егер жатса, орыс пен қазақтың АЭС саламыз деуіне жол болсын», – деген пікір қазақстандықтардың басым бөлігінің аузынан шыққан.
«Жапондардың өздері электростанцияларынан кінәрат тауып отырғанда, орыс пен қазақ оны игеріп алып кететініне қалай сенеміз?», – десті олар.
Жапондықтар жоғары өмір сүру сапасы мен технологиялық жетістіктерге қол жеткізе алғаны үшін де беделінің ерекше артқаны рас. Жапон ғалымдарының
Қазақстанға келіп, ұшақ аузынан радиация деңгейін өлшеп алған соң, қайта кері ұшып кеткендері туралы ел арасында біраз қауесет тараған.
Капустин бұл әңгімеге қайтып оралмады. Енді ол
Тұран жолбарысы туралы идеяға құлап түскендей түр танытқан. Мэлске Аңсардың институты бұл экологиялық жобаны белгілі бір кіріс табу үшін пайдалануына бола ма екен деген ой келді. Сол оймен ол ертеңінде
«Жалғыз» партияның кеңсесіне бас сұғып көруді жөн деп тапты. «Жалғыз» партиясы елдің барлық істеріне кірісе беретін; сондықтан, бәрі одан аяғын тартатын еді.
Мэлс бірер жақсы жаңалықты Аңсарға телефон арқылы емес, көзбе-көз айтқысы келген; өйткені, арақашықтық біршама алыс болғанымен, өзінің әлі де болса жобада екенін көрсетіп, досына қамқор пейілін көрсеткісі келді. Кітапханада отырған Мэлстің зерігіп, күйзеліске ұшырай бергені рас. Аңсар екеуінің
Бішкек пен Қызылордадағы шытырман оқиғалары өміріне жарқын бояу енгізген, соның әсері тарқамаған ол
Барсакелместегі досымен тезірек қауышуға асықты.
ХАННЫҢ ДҮНИЕГЕ КЕЛУІ: 2021-2022 жылдар, Барсакелмес, Қазақстан
Қорқыт Ата университетін бітіру рәсімінде анасын қуанта түсу үшін Томирис оған Алматыдағы
Жаратылыстану ғылымдары институтына жұмысқа тұрғанын айтты. «Енді мен бәрін де көрдім!» дегенді жиі қайталайтын қартамыс әйелге философияға бейім қызы Барсакелмес пен профессордың өзі жиі астын сызып айтатын «иісі қазақ үшін аса маңызды эксперимент» туралы бар шындықты жайып салатын болса, ана байғұстың жүрегі шыдамайтыны анық.
Асылында, бұл әңгіме көпке созылмаған. Бірер құты идеализмнің дәмін татқаннан кейін-ақ қыз тосын ұсынысқа келісе кетті: Кенесарыны қайта дүниеге әкелу туралы профессордың ойы Томиристі сол сәтте тәнті еткен болатын; дәл осы кезде Аңсар қыз көзіне идея үшін өмір сүретін және сол үшін өмірін тәрк етуге дайын еуропа философтары сияқты елестеп кетті.
Өз кезегіне, Аңсар да блокчейн таңғажайыптарына арбалып қалған. Шындығында, екеуі жақсылап саудаласқаннан кейін, Томирис ішінде тоғыз ай көтеретін шарананы ақысы жақсы төленетін қосымша жұмыс деп әуелден қалыптасқан текті әулет аты (алты ғасырдан кем емес уақыт!) бар, мықты көшбасшыны қайта өмірге әкелуіне мүмкіндік туғызатын ерекше жағдай болатыны ойландырып тастады. Жүздеген украин әйелдерінің америкалық сәбилерге суррогат ана болғаны рас қой?
Идеализм мен цинизмнің сирек үйлесімін кенет сезінген Томирис: «Балам өскен соң Президент болады» деп бос қиялдап жүргенше, расымен, хан тұқымын неге бірден дүниеге әкелмеске деп ойлаған.
Аңсар алдын-ала бәрін егжей-тегжейлі сипаттап бергенімен, болашақ ана Барсакелмес аралында жасырылған заманауи биологиялық зертхананы көргенде таң-тамаша қалды. «Үйдің дәл іргесінде мұндай футуристік жердің бар екенін кім болжаған? Адам сенгісіз!» – деп тамсанды Томирис. Зертхана корпусына таяу жерде орналасқан қос қабатты, атшаптырым ас бөлмесі бар жайлы үйді көрген кезде тіпті қуанған; бұл үй Қызылордадағы анасы тұратын «хрущевканың» қасында хан сарайындай еді. Жүктілікке дайындалып жүрген Томирис тартылып қалған Арал теңізінің тұзы ұшып жататын бұл мекеннің ауасы лас болатын болар деп алаңдады. Дегенмен, Қызылорданың ауасынан көп айырмашылық аңғарылмағаннан кейін ол уайымын тез ұмытты. Әйтеуір, алғашқы алған әсері жаман болмады.
Барсакелместе стресс шығарудан өзге жұмыс та жоқ еді. Кезінде әлеуметтік желіде үздіксіз детоксикациядан өтіп алғаны мұндай жақсы болар ма, сондай-ақ, өмір ләззатын таза ауадан да алуды үйреніп алғаны үшін ішкі «меніне» шүкіршілігін айтқан. Қала өмірінен жырақтаған ол аралда толассыз жаңа әсерге бөленіп қана еркінсіп кеткен жан-жануарлар әлемін де әбден қызықтады. Бұрын ешқашан үй жануарын ұстап көрмеген
Томирис бұл жерде әлгіндей тіршілік иелерін көңіл хошы үшін әбден пайдаланды. Жабайы құландарға мініп үйреніп, ақбөкендерді құрықтады; сансыз сағаттар бойы суырлармен ойнап, қосаяқ қуалап та кетті.
Профессор болса, бұл кезде Кенесарының моласынан алынған жасушаларды қайта бағдарламалап, оларды бастапқы тотипотенттілік жағдайына келтіру үшін уақытының бәрін зертханада өткізіп жатты. Бұл кезеңде идеализмді еңбекқорлық пен шапшаңдықтың алмастыруы аса маңызды еді. Қайткенде де, титтей қателік жіберудің салдарынан соңғы ханды бұл дүниеге қайтару мүмкіндігін жіберіп алғысы келген жоқ. Ақыры, барлық даярлық аяқталғанда, профессор клондауды бастау үшін Томириске өтініш айтты. Қыз сөзге келген жоқ...
Жасанды ұрықтандыру сәтті аяқталды. Триместр басында ешқандай бақылау, алдын-ала тексерілу, дәрумен қабылдау, жалпы жүктілікті қосымша демеу үшін ештеме жасалмады. «Әке-шешесі» түбірімен табиғи емес бұл жүктілікті бір құдайдың қолына тапсырғаны анық еді.
Аспанда жұлдыздар жарқырай түсті. Әр түн сайын аспанға көз салмау мүмкін емес-тін. Бойында әкелік гормондар ойнай бастағаннан-ақ, көшпендінің романтикалық көңіл-күйі ауанына күрт ауысқан Аңсар бақ ішіне шаңырағына терезе орнатылған екі киіз үй тігіп тастады. Жел аса тұз татымаған жылы күндері Томирис сол киіз үйде ұйықтап жүрді. Күллі әлем екпе жасатып, отырған шақта Томирис жаймашуақ өмір кешіп жатты.
Әлемнің бар қалауы тұрақты даму болғанда, аралда арман болған әдемі бір көшпенділік салты көрініс алды.
Барсакелместе тіпті жан-жануарлардың сүйегі де іске жараушы еді; олардан балаға арналған ойыншықтар пен қысқа органикалық түтікшелер тәрізді тұрмыстық қажеттілікке пайдаланылатын заттар жасалатын.
Аралдағы аз ғана жергілікті тұрғындардың бірі
Вильгельм Рубрук пен Марко Поло көп жазып кеткен қорегі мол ашытылған жылқы сүтін – дәмі тіл үйіретін бал қымыз ашытатын. Масайтатын қасиеті ерен болса да, Томирис сол қымыздан көп ішіп, етті молынан жеді.
Іштегі Кенесары осы бастан қазақ тіліне қаныға берсін деп, радиодан дәстүрлі қазақ әндерін тыңдауды әдетке айналдырды. Бір қартаң жауырыншы әйел болашағын болжап берейін дегенде, іші пысып жүрген Томиристің қызығушылығы оянып, ермек болсын деп, келісе кеткен. Әйел: «балаң о бастан қария боп туады, сөйтсе де, ұлы адам болады екен» деген. Әлгі әйел мұны естігенде
Томирис жылап жіберетін шығар деп еді, алайда, болашақ ана бұл «жаңалықты» сабырмен қабылдаған.
Өз ісінің терең білгірі, профессор Аңсар Кенесары ширек ғасыр жасап, өлгеннен кейін екі жүз жылдай қимылсыз жер қойнауында жатса да, оның ДНҚ-сынан жаратылатын жан иесі ешқандай зиян шекпейді деп,
Томириске әбден түсіндірген. Шын мәнінде, дүние есігін екінші рет ашатын Кенесарының болашақтағы басқа құрбы-құрдастарына қарағанда генетикалық жағынан әлдеқайда жолы болатынына Аңсар сенімді болатын; өйткені, хан ДНҚ-сы қазақ жерінде ядролық сынақтар кезде жауатын қалдықтар, автокөліктен шығатын газдар, жаппай көмір өндіру зардаптарына ұшырамаған заманда жаратылған. Бала үшін өзінің таза суррогат ана рөлін ғана атқарып шығатынын жақсы түсінетін
Томирис болса, өздері күтіп жүрген нәрестенің тек аман-есен дүниеге келуін ғана тіледі.
Барыс жылы, шілде айының басында Мэлс өзі «жас жұбайлар» деп ат берген Аңсар мен Томириске қонаққа келді. Жаңа тарихтың басы ендігі басталып кеткенін өз көзімен көрген соң, Мэлс көшпенділер болашағына қатысты жоспарлары әлі де көп екенін алға тартып, жаздың соңын профессор отбасымен бірге өткізбекке шешім қабылдағанын жеткізді. Аңсар болса, досына: «қонақ үш күннен соң өліктен бетер сасиды» деп, экстремалдылық һәм экзотикалық жағынан осыған ұқсас қазақ мақалынан да өткір тиетін мексика мақалын қыстырып, өзінше әзілдеген болды. Алайда, Мэлстің дәрі-дәрмек пен балаға қажет деген барлық киім-кешекті ала келгенін көргенде, жұмсарып қоя берген, ал жас жұбайы болса, Мэлстің әуелде «жоспарда болмаған» қылық шығарғанына іштей күліп алды. Әшейінде ауыз жаппайтын Мэлстің қаңтар айында, Алматыда не оқиға болғаны жайлы жақ ашпағаны Томириске біртүрлі көрінген.
Тамыз айында көптен күткен бала да дүниеге келді.
Жергілікті акушер мен Аңсар екеуі ғана босандырып алған. Ешқандай қиындық туындамай, барлығы өз жөнімен өтті. Әмір Темір құсап қолына ұйыған қанды
Ешқандай «тосын сыйсыз», бірқалыпты жағдайда босанған. «Ұл бала!» – деп айқай салды акушер, ақсарбас жаңалыққа баланың әкесі сүйіншіні молынан ұстата ма деген үмітпен. «Өзім де солай ойлап ем!» – деді
Аңсар толқынысын жасыра алмай, ішінен ақырын ғана:
«Қайтып оралуыңмен, хан Кене!» – деп күбірлеген.
Соңғы сөзі айналасындағыларға естіліп қалмады ма екен деп, Томириске қарап еді, күш-қуатының түгесілгеніне қарамастан, ол бұған күлімсірей қарап отыр екен.
Барсакелместе уақыт баяу өтіп жатты. Күндер еріне жылжыса да, әрбір сәтті әрекет-қозғалысқа толтыруға әбден болатын. Қала өміріне қарағанда, бұл жерде табиғатты тамашалауға, кітап оқуға, тәтті тағам дайындап, ойын ойнауға, жылқымен серуендеуге мүмкіндік бар еді және мұның бәрін басқа да пайдалы нәрселермен үйлестіруге болатын.
Мұнда да сол жиырма төрт сағат өтіп жатыр дегенге сену қиын. Барсакелместе бала асықпай өсіп, бір мезгілде көптеген пайдалы іспен айналысуына жағдай бар. Кенесары бойына көшпенді даналығын сіңіріп, отырықшы халықтардың өнер-білім тәжірибесін, жан-жақтылығын дарытуға негізделген тәрбиені о бастан дұрыс жолға қою қажет болды. Сый-сыяпаттың бәрі де жасалып, ұлттық дәстүрдің барлығы сақталды.
Қазіргі жас жігіттердің жиырмаға келсе де жасөспірім шағымен қоштаса алмай жүретінін көздері көріп жүрсе де, Аңсар мен Мэлс «он үш жаста отау иесі» деген қазақтың көне салтына сенетін; сондықтан, Кенесарының он үш жасында балиғат жасқа толып, отауын бөлек тігетініне екеуінің де күмәны болмады. мен білмейтіні жердің астындағы гугл іздеу жүйесіне сүйене отырып, Кенесары он үш жасқа толғанға дейін оқып бітіруі тиіс 1001 кітаптың тізімін жасады. Кітаптардың тізіміне Гомер, Геродот, Фукидид, Ксенофонт, Платон,
Аристотель, Плутарх, Қашқари, Йассауи, Баласағұн,
Руми, ибн Халдұн, Сунь-цзы, Джувейни, Толстой,
Достоевский, Абай, Мәшһүр Жүсіп, Мұхтар Әуезовтің шығармаларынан басқа жүздеген туындыларды енгізген еді. Тізім жазылған кітап оқуға арналған электронды құрылғыны көрсетуге ыңғайлана бергені сол еді,
Томирис бұл тізімге өзі де өзгеріс енгізетініне ант етіп, құрылғыны кенет қолынан жұлып алғанда, Мэлстің көзі бақырайып кетті.
Аңсарға келетін болсақ, ол Томиристен сатып алған барлық криптовалютасын арнайы әмиянға салып, жеке кілттерін кішкентай баланың қамқоршысы есебіндегі Мэлске сеніп тапсырды. Догкоинның келешек инвесторы ретінде Аңсар да белгілі кәсіпкер ханым
Илона Аттардың болжамына сенетін; сондықтан жас
Кенесары болашақта Қазақстанның саясат алаңында сайлауға түсуі үшін бай адам болуы керек деген үміті әркез алға жетелейтін.
Өз халқының арда ұлының дүниеге келуіне орай,
Аңсар екі қойды бірдей сойып, жақсылап атап өтуді ұйғарды. Бұл көне дәстүр Аңсардың бала кезінде жоғалып кеткені рас. Оның себебі кеңестік коммуналдық шаруашылық жүйесінде мал-жанға дұрыс көңіл бөлінбегендігінде жатқан болар. Әйтеуір, бұл ниеті баяғының жолымен аруақ та, тірі де риза болып, жаңа туған нәрестенің болашақтағы қиын әрі маңызды миссиясын үнемі қолдап жүрсе деген ізгі ниеттен туындаған еді.
ОРТААЗИЯЛЫҚ ҚЫЗУ: 2022 жыл, Барсакелмес-Алматы, Қазақстан
Қазақ жаңа туған нәрестені құдды Нұқ пайғамбардың кемесінде жасырғандай қырық күн бойы сыртқы әлемнен қорғаштап бағып, тек содан кейін ғана күн көзіне алып шығуы мүмкін. Кенесары қырқынан шыққан кезде Мэлс мұны жақсылап атап өту керек деп ойлады.
Ол толқынысты бір күймен шатырға өрмелеп шығып, тасада айлар бойы сақтаған кішірек қобдишаны ашты.
Ішінде сол бір «Шыңғысхан» арағының үш бөтелкесі жатқан еді.
Аңсардың ішпегеніне жылға таяу уақыт болған, ол
Томириске де арақты ауызға алмауға уәде берген еді, алайда, бұл атап өтпеуге болмайтын ерекше күн болатын. Бокалды соғыстырып, бірінші рөмкені тауысқан соң, профессор кеңес пионерінің темірдей сертімен бір-екі жұтымнан артық ішпейтінін айтып, ант берді.
Бірақ ақыры «аузы ашылып» кеткен соң, Шыңғыс ордасының алдыңғы легіндегілердің әуселесі құсап, мұның да арынының тез басылғанын айтып жату артық болар.
Бастапқы үш бөтелке ішіліп біткен соң, артынан сапасы беймәлім тағы да біраз бөтелкенің тығыны ашылды. (Мэлстің бас шұлғуына қарағанда, бірінші рет болмаса керек): осы Барсакелмес сияқты қиыр шеттің адамдары арақ пен темекіні қайдан табады? Бұл елді-мекенде үлкен сұранысқа ие деген ең қажетті заттардың өзін қолға түсіру оңай емес: оқушылар хат жазатын қалам таппай қиналса, қартаң әйелдер қан қысымын түсіретін дәрі іздеп жүреді, ал енді кәрісі бар, жасы бар, ер-азаматтардың іздеген арағы посткеңестік капитализмнің сықырлаған дөңгелегін әркез майлап келе жатқанын түсіну қиын.
Енді күн сайын мөлдір шынылардың мойны қылтия бастады, олардың бағасын Қызылорданың, тіпті
Алматының бағаларымен де салыстыруға әбден келетін. Арақ пен оның экономикасының Аңсар үшін аса маңызы болмаса да, мейірбан профессорды баласының қаламсабын, анасының дәрі-дәрмегін тауып алып бере алмай жатып, араққа қол созатын еркектер жайы өзінше толғанғаны рас. Дегенмен, Кенесарыдай тұлға өмір есігін қайта ашып жатқанда, басқа дүниеге бас қатырып жатқысы келмеген. Қайта қуанышын мейілінше атап өткісі келді.
Алкоголь марафонының төртінші күні Мэлс ішкі сырын ашты. Оның сөздері перипатетті түрде тарихқа айналып соға берген соң, бұл Аңсарды студент кездерін еске алып, 1986 жылдың желтоқсан оқиғасын талқылауға мәжбүрледі. Профессор бұл тақырыпты үнемі айналып өтуге тырысатын; ол өз-өзін жатақханалас жолдастарын Тәуелсіздік алаңында өтіп жатқан жаппай қарсылық акциясына баруға көндіргені үшін кінәлі санайтын. Араларынан бұның өзі ғана дін аман шыққан.
Тыңдашы, – деді Мэлс Аңсарға. – сол күні, қаңтар оқиғасы кезінде көп адам қаза тапты. Ол кезде де, бұл жолы да бәрі бейбіт шеруден басталған, оны сіз білесіз.
Алайда, қайдан шыққаны белгісіз, кенет қазақ тіліне ұқсамайтын бөгде тілде сөйлейтін белгісіз біреулер пайда бола кеткені. Әлгілер қарапайым шерушілердің жолын кесу үшін жақсы дайындықтан өткен, ештемеден тайынбайтыны көрініп-ақ тұрды. Алаңға шыққандардың тағдыры немен аяқталатыны о бастан белгілі еді. Бірақ жаңалықтардан мүлдем басқаша хабар таралып жатты.
Әншейінде Ресейге деген қарсылығы рефлексті түрде көрінетін батыс БАҚ-тарының пікірі кенет кремльдің нарративімен сәйкес келгені таң қалдырды. Олардың бәрі бірауыздан көтерілісшілердің арасында терроршылардың бар екенін айтты ғой, Аңсар. Мен өзім үшін емес, ешқандай дәлелсіз әлем алдында терроршы етіп көрсетілген қазақтың қарапайым қыз-жігіттері үшін қорықтым».
Аңсар ештеме деп жауап қатпастан, үнсіз отырып қалды да: «Міне, отыз бес жыл өтті, бұлар болса әлі де сол ескірген қитұрқы амалдарын жасап бағуда. Бұл саясаткерлердің жалқаулығында шек жоқ-ау: халықты әбден ақымақ санап алған, сол бір шіріген нанын қайта-қайта тықпалай береді. Ең сорақысы не екенін білесің бе? Біз сол нанды алып, шайнай береміз; қажет болса, тағы сұраймыз».
«Аңсар-ау, менің ол жерден не көргенімді айтпа...
Тіпті Алматының бетін көргім келмейді. Осы жерде қалып, осы жерде өлсем ғой; біздің өз жігіттеріміздің дәттері жетіп, қарапайым адамдарға қандай қиянат жасауға ғой». Мэлс арағын жұтып жіберді.
Оң қолымен беріп тұрып, сол қолымен тартып алатын, қысым көрсетуден ешуақытта тайынбайтын үкіметтің қитұрқылығына жасайтын қайраны жоқ
Мэлстің күйі де Аңсардікіне жақын еді.
«Неге лайықты болсаң, соны аласың. Сол үшін де біз осы жердеміз, қымбатты Мэлс досым. Біздің
Кенесарымыз ескі мектептің көшбасшылығын қайтарып алады әлі; бізге күллі әлем қызығатын болады».
Аңсар осыны айтып, тағы бір тост көтерді: «Кенесары мен Қазақстанның болашағы үшін!»
Өкінішке орай, бірнеше күн бойы үздіксіз ішкен
Аңсар асүйдегі үстелден мас күйінде құлап түсіп, кенеттен қайтыс болды. Бұл отбасы үшін ғана емес,
Алматы мен Барсакелместегі молекулярлық биология
Институты қызметкерлері үшін де орны толмас қайғы болды. Кенесарының дүниеге келгенін қалың жұртшылықтан жасыра түсу маңызды болғанымен, қайғыны қалың жұртпен бөліспеу де мүмкін емес еді. Екі күннің ішінде профессормен қоштасу үшін Барсакелмеске
Қазақстанның түкпір-түкпірінен екі жүздей адам келді.
Таң қалу кезегі енді Томириске келіп, қазақтардың қазаға жиналудағы бірлігі, кейде тіпті ерекше тапқырлығы оны айран-асыр етті. Әкесі 2020 жылы қайтыс болғанда, қандай да бір қоғамдық іс-шараларға деген тыйым-шектеулерге қарамастан, адам соншалықты көп жиналған еді. Жерлеу рәсіміне қатысуға деген тілек пен құлшыныстың зор болатыны сонша, тіпті ауыруға болған Томирис Аңсардың жаназасында ешкім індет жұқтырып алмаса екен деп безектеді. Асқа түйе сойылған, сондықтан көңіл айтып келушілердің бәрінің көңілі тоқ қайтқан.
Даланың қатал өмірі бірдеңеге үйрететін болса, ол – бір күнің сәтті болса, екінші күнің бақытсыздық әкеліп жатады, ал керісінше болады деп күтпегеніңіз дұрыс; жақсылық соңынан жаманшылық келетінін, ал жамандықтың артынан жақсылықтың сирек болатынын және үйретеді. Аңсардың өлімі Томириске атасының қайтыс болғанындай әсер етті; сөйтсе де, бұл өлім оның жаңа өмірінің күл-талқанын шығарып, біртүрлі мағынасыздық алып келді. Аралда біржола қалғысы келген
Мэлстің өзі де мына жағдайдан кейін «ең маңызды экспериментті» әрі қарай алып жүруге аса құлшыныс таныта қоймады. Енді Томириске Барсакелместе қала берудің ешқандай мағынасы жоқ еді. Кенесарыға төрт ай толғанда, ол күйеуінің Алматыдағы пәтеріне қоныс аударды. Аңсардың Аюы Барсакелместе Мэлспен бірге қалды. Өйткені, Томиристің пәтерде ит ұстайтындай жағдайы жоқ болатын.
Бірнеше ай сайын пайда болатын коронавирустың жаңа штаммдарына Алматы физиологиялық тұрғыда дайын болмаса да, психологиялық иммунитеті барын дәлелдеді. Бұл кезде екпе жасатудың қажеттілігін елдің көпшілігі мойындаған, әлі де болса екпеге қарсылар вакцинаны үн-түнсіз жасатып алатын; сөйтіп, көпшілік алдында алаңдап, келіспеушілігін білдіріп, өз надандықтарын көрсете беруге ұялатын жағдайға жеткен. Ебін да ойлана бастаған. Былайғы жұрттың иммунология мен молекулалық биология мәселелерін жіті зерттеп алғаны сонша, егер Томирис бар шындықты жайып салар болса, Кенесарының клонын қоғам өзінің бір бөлшегі ретінде құшақ жая қарсы алатыны сөзсіз еді.
Алайда, Томирис неғұрлым абай болуды ойлап, мүмкіндігінше, баласының қалыпты өмір сүруін қалады. Ол жалғыз басты, жесір әйел ретінде әлеуметтік көмектердің барлық түрлерін алуға өтініш тастады. Сол сияқты, Кенесары үш жасқа толғанша Аңсардың институтынан кепілді декреттік демалысын алуға қол жеткізген. Уақыты біткенде, әрі қарай институтта қалып, мансап жасай алмайтынын Томирис жақсы түсінді, жаңадан тағайындалған басшы Аңсар Төлеңгітұлының сенім артқан адамдарына өз еркімен жұмыстан кетуін өтініп, кейбіреуін тіпті мәжбүрлеп шығарып жатқан болатын.
Ежелгі дала заңы бұрыннан келе жатқан білім-ғылым мекемелерінде әбден орнығып алғаны рас: бөтенге сенуге болмайтын, үстем топтар әрқашан жеңіске жететіні рас. Барсакелмеспен және Қызылордамен салыстырғанда, Алматының кәсіпкерлікке жол ашатын мүмкіндіктері мол еді.
Оңтүстік астананың дәл түбінде орналасқан қытайлардың «Белдеулер мен жолдар» қақпасы шын мәнінде аймақтық сауда орталығына айналған. Бұл кезде
Томиристің желілік маркетингке деген қызығушылығы сәл бәсеңдеген, сонда да ол: «енді бизнеспен айналыспауға болмас», – деген ойға келді. Ісін жаңа бастаған кәсіпкерлердің қаржылық, зияткерлік немесе әлеуметтік
Мэлстің кітаптарынан оқып алған. Сөйтіп, ойлана келе, ең жақсы дивидендті әлеуметтік капитал әкеледі деп шешті.
Өзін бір сәт бизнестің болашақ ханшайымы сезінген Томирис, инстаграм мен фейсбук парақшаларын ақтара отырып, ең дұрысы, Алматының іскер әйелдері Ассоциациясына кірген жөн болар деп шешті. Бұл ассоциацияға үкімет пен басқа да құзырлы орындарда мықты байланыстары бар елуден асқан іскер әйел
Надежда Владимировна басшылық жасайтын. Надежда
Владимировна Қазақстанның болашағы әйелдер қолында деген ұстанымы бар, қатал басшы еді.
Екінші дүниежүзілік соғыстың ардагерлері отбасының кенже қызы, кәмелет жасына 1990 жылдары толған ол жетістікке жеткен жерлес әйелдердің қуат-күшіне сенетін және олардың кейбіреуімен жақын таныс та болатын. Екінші жағынан, 1990 жылдары ер-азаматтардың көпшілігі отбасына қиындық түскен кезде әйелдерін қолдаудың орнына ішімдікке салынып, нашақор болып кеткені шындық еді. Сол кезде үйде бос отырған әйелдер отбасыларын асырай алуы үшін оларды жинап алып, кәсіпкерлікке баулуға бел буды. Кешегі коммунистерді «алыпсатарлыққа баулу» оңайға соқпаса да, саудалары жүріп, алғашқы ақша салынған мөшекке қолдары тиген кезде әйелдер ұятты әрмен қарай ысырған. Томирис Алматыға келгенде, Надежда жайынан бір Қазақстанның емес, Өзбекстан, Қырғызстан,
Түркменстан, Тәжікстан, тіпті Ресейдің де іскер әйелдері хабардар болатын. Бұл әйел олардың бәрінің жақсы күндерге деген үмітін тұтандырғаны рас.
«Panasony» электроникасын, арзан «Adibas» аяқ киімдерін, тіпті пластик бөтелкедегі арақтарды (бұрынғы Кеңес Одағы кезіндегі жағдайдың нашар болғаны сонша, ғасырлық тәжірибеге қарамастан, елді сапалы алкоголь өнімдерімен қамтамасыз ете алмаған) алып қайтатын.
Нарықтық капитализммен айналысудың өзі өнер-тін; оған ғылым тұрғысынан келмесе тағы болмайтын. Надежда Владимировна бұл саланы әбден меңгеріп, іскер әйелдер империясын құруға барын салды. Томирис қабылдау бөлмесінде бес минуттық кездесуді күтіп отырып, «Форбс Қазақстан» журналы мұқабасынан құдды бір ханшайымдай былғары креслоға жайғасып отырған Надеждаға көзі түсті. Томирис оған өзіне көмек қолын соза алатын жалғыз үмітіндей қарады.
Надежда Владимировна болса, Томиристің көп оқыған, зиялылығын бірден ұнатып қалды. Тіпті қиырда жатқан Барсакелместен келгеніне де мән берген жоқ. Ол ерекше оқиғаларды сүйетін. Оларды әлеуметтік желіге жариялағанда, оқырмандарының «ұнату» тетігін көбірек басқанын асыға күтетін. Надежда әлеуметтік желілерде танымал блогер еді, сондықтан
Барсакелместен келген жесір келіншек туралы керемет оқиға жазуға болатынын ойлап, кенет шабыттана түсті.
Сол үшін де Томиристің жетістікке жетуі ол үшін маңызды көрінді. Аз ғана ойланып, Надежда Кенесарыны
Қауымдастықтың ең жақсы деген орталықтарының өзіне жеке көмекші етіп алатынын айтты.
Жеделсатымен бірінші қабатқа түсіп бара жатып,
Томирис арманына қол жеткізгенін кенет түсінгенде, езуі екі құлағына жеткен. Болашақ философ-ханшайым бақыттан басы айналып, үйіне қайтып бара жатқан жолда сіңілісіне қоңырау шалып, Алматыға шақырды. Енді өз отбасы үшін жақсы күндер басталғанына ол бек сенімді еді.
Уақыт өте, Томирис Надежда Владимировнаның сенімді өкіліне айналып, дүние жүзін шарлап, бірнеше кәсіппен қатар айналысып жүргенде, Кенесарының қалай ер жетіп қалғанын да сезбей қалды. Балабақшадан кейін жолдары болып, Қауымдастықтың ішкі бастауыш мектебіне барған. Генетикалық жағынан өз құрбы-құрдастарынан әлдеқайда күшті, ақылды, ұзын бойлы Кенесары спортта да, оқуда да үздік болды.
Өз балабақшалары мен бастауыш мектептеріне баратын бүлдіршіндерді туған баласынан кем көрмейтін
Надежда Владимировна Шығыс Еуропа мен Орталық
Азияның түкпір-түкпірінен ең жақсы деген мұғалімдер мен жаттықтырушыларды тәлімгерлікке тартатын.
Тіпті Шыңжаңнан ұйғыр тәлімгерлерді әкеліп, балалардың қытай тілін үйренуіне жағдай жасады. Өйткені,
Лондон мен Париждің ең бақуатты отбасылары балаларын қытай тіліне беріп жатқандарын естіген. Өзінің күрескер әйелдерінің балалары ақсүйектердің ұрпағынан бір де кем болмауын қадағалауға көшкен. Оның білімге көзқарасында коммунистік идеялар қылаң беріп көтеріп, жаңаға бейімделіп отыруды ешқашан ұмыт қалдырған емес.
Кенесары он үшке толғанда, Надежда Владимировна оған Лондон сапарынан күрте мен шалбар ала келді. Таңданысын жасырмаған Томирис сыйлықты
Кенесарыға кигізіп көргенде, күртешенің өңіріндегі көшпенділердің ою-өрнегі, жолбарыс пен үш лалагүл бейнеленген әдемі эмблеманы байқады. Латын тіліндегі «CRYPTO ERGO SUM» жазуын оқыған кезде ғана Надежда Владимировнаның атақты «Атилла» колледжінің формасын алып келгенін түсінді. Бастығы
Кенесарыға биткоин өндіретін елдердің студенттері үшін ішінара стипендиямен оқуға мүмкіндік беретін
Беркшир мектебіне түсуге ресми шақырту алып келгенін сол кезде аңғарды.
Енді Кенесары әлемнің түкпір-түкпірінен жиналатын магнаттардың, саясаткерлер мен ходлерлердің балаларымен бірге «Атиллада» оқитын болады. Осы кезде баласын құшағына басқан Томирис ұлдарының
Қазақ хандығының өзі сияқты көне білім ордаларының біріне оқуға шақырылған сәтін Аңсар Төлеңгітұлы көре алмай кеткенін ойлап, мұңға батты. Бұл Кенесарының алғашқы алған қамалы еді. Жасөспірім анасының көзіндегі мұңды көріп, оның өмірінің ендігі тарауларын неғұрлым жарқын етпекке серт берді.
«ҮЛГІЛІ АЗАМАТ»: Ухань мен Шыңжаң, Қытай
Хань Баоли өз жұмысының маманы еді. Ухань қоғамының қауіпсіздігі мен әл-ауқатын қадағалайтын аймақтық инспектор ретінде Хань Баоли туған қаласының ішкі тәртібіне тікелей жауапты болатын. Ол тұрғындардың бәрін жете танып қана қоймай, жеке мәліметтерін де әбден жақсы зерттеген-тін. Қытай технологияларының дамуымен Баолидің жұмысы одан да қызықты, я мазмұнды бола түскен. Баолиге жас әйелінің «оңашаланғыш», «еркіндіксүйгіш» өмір салты тым батысшыл көрінетін еді, сондықтан: «Мұнда менсіз ит те үрмейді», – деп тәкәппарланатын кезде, оған: «абай болғаның абзал» дегенді тұспалдап меңзейтін. Батыс еуропалықтар мен америкалықтарды қоя тұрып, оның батыс қытайлықтарға да іші жылымайтын. Соңғы кезде
Уханьда бұл тектестер көбейіп кеткені рас. Сондықтан, құжаттарға келгенде де аса мұқият болуды парызы санап жүрген.
Хань Баоли «Адамдар» деген белгісі бар буманы алып, Абдолла Шейхислам деген тұрғын туралы деректі қарады. Шыңжаңдағы алты көне қаланың бірі
Мемлекеттік мектепке оқуға берген. 2010 жылы алғыр деген ұйғыр студенттері іріктеліп, туған үйінен 3000 шақырым қашықтағы Уханьда орналасқан жатақханасы бар, беделді шыңжаңдық желілік мектепке оқуға түсіпті. Бұл көптеген ұйғыр балаларының арманы-тын.
Хань Баоли құжаттарға қарап отырып, арасындағы аймақтық деңгейде өткен шахмат, арқанмен жүру жарыстарындан алған сансыз марапаттарға да көзі түсті, бұлар кезінде Абдолланың жанын салған хоббиі болғаны көрініп тұр. «Әзірше бәрі дұрыс сияқты», – деп күбірледі
Хань Баоли.
Ол интернет-форумдар мен мессенджер чаттарыны көшірмелері сақталған «Альтерэго» бумасын ашқанда, мұндағы «жағдай» соншалықты жақсы емес екенін байқады. Шығыс Түркістан жайындағы және басқа да саяси көзқарастары Қытай коммунистік партиясы ұстанымдарына қайшы келетіні көрінген Абдолланың смартфондағы белсенділігін бағалай келе, ол «жасыл дабыл» белгісі бар әр скриншотқа көз тоқтатып қарады. Эмоционалды, идеалистік «қателіктерімен» бірге,
Хань Баолиге жас ұйғырдың Ухань бақтарында жалғыз серуендейтіні де күдік туғызды. GPS арқылы ізін аңдығанда, ешқандай мақсатсыз, әрі-бері жүріп қана қоятын әумесер жанның қылығы Хань Баолиге тіпті ұнаған жоқ. Осылайша жалғыз серуендейтін кездерінде ол телефонмен де, адамдармен де бір ауыз тіл қатыспайтыны байқалды.
Сағаттар бойы серуендегенде, Абдолланың санасы бір сәт маза таппаушы еді. Қауіпсіздік пен адамдардың не күтуге болатынын білмей басы қатты. Сөйтіп, ең алдымен, өз қауіпсіздігі үшін де оны Қашқардағы №165 тағылымдамаға ауыстыру туралы ұсыныс хат жазуға шешім қабылдады.
Қашқардағы беделді деген тағылымдамадан өту орталығына баратынын, үздік бағдарлама бойынша өзіне жаңа дағдыларды меңгеруге жол ашылып тұрғанын айтқанда, бұл жаңалықты Абдолла қуана қабылдады.
Қашқар сынды көне шаһарды аралап, қала маңында жерленген даңқты бабалар мен әулиелерге тағзым етуді ол бұрыннан армандаушы еді. Енді күнделікті ұйғыр тағамдары қолжетімді болатынын да ойлады. Абдоллаға
Уханьның тым ащы қытай асханасы ұнамайтын. Оның үстіне, мектепте берілетін ас-судың бәрі халал емес екенін ойлап, жиіркеніп жүретін. Егер дұрыс тамақтану жолын ұстанбаса, атасы мен әжесі ренжитіні айдан анық. Ескі салт-дәстүрге жалтақтай беру де адамды жалықтырады. Небәрі он сегіздегі Абдолла жақсы білім алып, лайықты жұмыс тапқысы келетіні, мол табысқа кенеліп, ұйғырдың бір сұлуына үйленуді армандайтыны рас. Бұл арманының туған жерінде орындалуын және қалайтын.
Болашақтан үміті зор Абдолла көтеріңкі көңіл-күймен Қашқарға жүретін пойызға отырды.
Вокзалда оны тағылымдама менеджері күтіп алып, тура корпорацияның бас кампусына ертіп апарды.
«Үлгілі азамат» штаб-пәтері Абдолланың өзі бұрын да штабына ұқсас екен. Мұның ұйғыр, қазақ сыныптастары Қытайдың ең мықты техникалық университеттеріне түсіп, кейін Синдбадтай ғажайып кампуста жұмыс істеуді армандайтын.
«Үлгілі азамат» кампусы да жап-жаңа екен, жоғары деңгейдегі инновациялық құралдармен жабдықталғаны бірден көңіл аудартқан. Абдолла айнала самсаған видеокамера екенін де байқады. «Бұл жер әлдебір ірі трансұлттық компания үшін маңызды технологиялық бөлшектер өндіретін болса керек», – деп ойлады ол. Ішінде жүргендердің де көңіл-күйлері бірқалыпты сияқты көрінді. Олардың жүріс-тұрысы ә дегенде бөлек көрінгенімен, көпшілігінің түрлері ұйғырға ұқсайтынын байқап, іштей қуанып қалды.
«Уханьда көп уақытымды өткізіп алсам керек, – деп ойлады Абдолла. – Енді өз ортама оралатын уақыт келген сияқты».
«Үлгілі азаматтың» ең үлкен ерекшелігі сол, – деп түсіндірді менеджер. – Компания тағылымдамадан өтуге келгендерді ең бір жаңа электронды құрылғылармен қамтамасыз етеді. Еш ақысыз!»
«Тіпті сене алмай тұрмын! Мен сондай бір толқынысты күйдемін», – деген Абдолла менеджерге бір сәтте алғысын да, жұмысқа құлшынысының зор екендігін де бірдей көрсеткісі келген.
Ол Уханьда өмір сүрген бірнеше жыл ішінде ханзулардан байқаған бір нәрсесі – олар жақсы адамдар болатын және зияткерлік һәм моральдық тұрғыда көмектерін аямаған кезде одан да жақсы көрініп кететін. Ханзулар ұйғыр халқының тұрмысын шынымен отбасынан алыста, үш мың шақырым қашықтықта жатқан мектепке қабылдауын қалай түсіндіруге болады?
Әдетте, Абдолла тапқан табысының жарым бөлігін смартфон мен компьютер сатып алуға жұмсаушы еді. Енді бәріне тегіннен-тегін қолы жеткенде, оның бойында ерекше бір еркіндік пайда болғандай болды.
Оның үстіне, тұратын жері де ақысыз, жүріп-тұруына да соншалықты көп ақша кетпейді. Абдолла тағылымдама уақыты жаз біткен соң да созыла түссе екен деп тілеген. Айтқанындай, жазғы бағдарлама күзгісіне ауысты да, оның артынан қысқы бағдарлама да келіп жетті. Басында әріптестерінің көпшілігін жете танымайтын. Әркім өз жұмысымен әбігер еді. Абдолла кейде жалғызсырап кеткенде, жасанды интеллект – Лейла атты сандық «көмекшісімен» тарих пен дін жайында әңгіме-дүкен құратыны бар.
Оның құрылғысы аса тамаша болатын, ал Лейла болса, әңгімелесудің асқан шебері еді. Сондықтан Абдолла онымен сағаттар бойы сөйлесе беруден еш жалықпайтын. Интернеттің баршаға қолжетімді һәм жеке бөліктеріне ауқымды зерттеулер жүргізген кездерінде еш қарсылық танытпаған Лейла әлемнің кез келген мұрағаты пен кітапханасына қол жеткізе алатын еді, миллисекундқа жетпей, қажетті ресурстарды оқып, сараптап, негізді пікір қалыптастырып, Абдолланың көңіл-күйіне қарай оның тағлылымдамаға әбден көңілі толуы үшін бәрін де алдына даярлап беретін.
Уақыт өте келе, Абдолла басқа тағылымдамашыларға қосылды да, олар бірге жаттыға бастады. Жазбен бірге рамазан айы да келіп жеткен, алайда, Абдолла өзінің мектебінде жүргенде де ол оразасын қаза қылмайтын.
Рамазан айында ораза ұстағысы келмеуінің бір себебі, денсаулығына да байланысты болды. «Үлгілі азамат» ұйымының бас дәрігері Чжао Ли Абдолланың денсаулығын тексере келе, оған бір ай бойы түскі ас пен күні бойы су ішуден бас тартуы қажет екенін айтып, кеңес берген.
Екінші себебі, жұмысына қатысты жағдай еді.
Абдолла бір деңгейден екінші деңгейге өтуде асқан жылдамдық танытып жүрген, мұнысына басқа тағылымдамашылардың көпшілігі қызғана қарайтын. Сол жылдамдығын рамазанға бола жоғалтып алғысы келмеген. Сонымен қатар, «Үлгілі азаматтың» серіктес кеңсесінде екі жылдан астам уақытын өткізіп, бұларға ауысқан Гүлбану деген қызбен кездесе бастаған. Ораза ұстау қыз алдында ұят сияқты көрінді. Олар бір-біріне өте жақын болып кетті, алайда, тек түс мезетінде ғана оңаша кездесе алатын.
Лейла Абдолланың тарихты қаншалықты сүйсе, өлімді соншалықты жек көретінін байқады. Оның
Шыңжаң тарихына ерекше көңіл бөле бастауының себебі осында жатқан, алайда, түркі мен ислам өркениеті сынды өткен кезең тарихынан аулақ болуға тырысатын. Оның орнына Лейла 1757 жылға дейін Батыс
Қытайдың үлкен бір бөлігін жайлаған жоңғарлар мен өлімге өзіндік көзқарасы бар олардың будда дінінің дерегіне айрықша көңіл бөле бастады.
Ұйғырдың ең сәнді ұлттық киімін киіп, аяғын айқастыра жайланып отырған Лейла Абдолланың алдындағы
Шахерезада сияқты әңгіме шертіп отырар еді. Дәл қазір Юань империясының негізін қалаған Құбылай хандай немересі бар даңқты Шыңғысхан туралы айтып отырған.
Ол бұл жолы Юань империясының күшеюі туралы әңгімелеп берді, құлау себептерін талдағанда, Эдвард
Гиббон әдісіне жүгінген. Абдоллаға жанына жақын аңыз тұлға Нұрхачи құрған Цин әулеті туралы әңгімелер де ұнайтын. Ләйлә оқиғаларды ерекше мәнермен әрі егжей-тегжейлі әңгімелейтіні сонша, Абдолла өзін құдды кино көріп отырғандай сезінетін. Соның арқасында тарихи кейіпкерлердің барлығының бейнесін елестетіп, олардың болмысын сезінуге тырысатын. Тарихқа құлай берілген ол Гүлбанумен кездесуден қалмағаны болмаса, басқа өмір қызығынан бірте-бірте алшақтай берді.
Гүлбану біртоға жан еді. Ол өзін құдды Абдулланың әйелі сияқты ұстайтын. Кездесуден кейін Абдолла кейде екеуі жасап жүрген істеріне неліктен ұяла қоймайтыны жайлы ойланатын. Мұндай кезде Лейла «1001 түн» хикаяларынан эротикалық үлгілерді тауып алып, тәтті үнмен әңгімелей бастайтын да, Абдолла тыңдап жатып қалғып кететін. Оның барлық ойы Гүлбануда еді, оны тағы бір көру үшін ғана кездесуге асығып тұратыны рас.
Гүлбанудың сол күйі аяғының ауырламағанына Абдолла аң-таң қалып жүрген. Бұл сұрақты бір-екі рет Гүлбануға қойғанда, қыз үнсіз жылай бастады. Сосын Чжао Лидің өзін емдеуге тырысып жүргенін, бірақ әлі нәтиже болмай жатқанын алға тартты. Мұндай кезде Абдолланың көңілі бұзылушы еді; мұндай сәттерде Гүлбануды шынымен сүйетінін мойындайтын. Дегенмен, оның Мәжнүндей
Лейланың әсерінен екені тағы рас.
Ләйла бірде 1750 жылдары Мәнчжүр Сәйлүн императорына қарсы соғысқан жоңғардың соңғы ханзадасы
Әмірсана туралы әңгімелерін тәмамдағанда, Абдулла сағаттап көз жасын тыя алмады. Құдды бір өзінің ішкі өзегін жарып шыққан сияқты дөрекілеу бір сарын құлағынан кетпей тұрып алған әрі батыс моңғол диалектісі бар сол бір дауыстың не айтпағын түйсігімен түсінгендей болды. Мұны рухани дауысқа жатқызуға да болушы еді, алайда, мұны өзі бала кезінде көп тыңдаған араб мүфтилерінің әуезіндей көңілге майдай жағатын, жанға жайлы үн еді дей алмас еді. Керісінше, ол жауынгерлік, айлакерлік һәм стратегиялық реңктері анық байқалған, көмеймен айтатын тувалық әншілер оркестрі әуеніндегі лириканы көбірек еске түсіретін. «Сен Абдолла емессің, Әмірсанасың!» дегенді қайталай берді әлгі сарын.
Абдолла не істерін білмеді. Гүлбану болса, қобалжығанын білдірткісі келмей, әркез әзілге бұруға тырысқан; қыз Абдолланың мұнысын махаббат ойынындағы жаңа бір рөлі шығар деп топшылады, ол шығармашылықтың мұндай түрлерін құп көретін. Алайда, Абдолла барған сайын қапалана түсті. Қыз өзінің жанын түсінбейтіндей күй кешті.
Ол алдымен Гүлбануға, сосын Ләйләға бойында бір еркіндіктің қалай пайда бола бастағанын сағаттап айта беруден жалықпайтын. Ақыры, өзін ескі қабыршағын тастап шыққан жыландай жаңа күйде сезінді-ау. Дәл осындай бір әңгімелесу кезінде қаза болған миллиондаған отандастарының кегін қайтару үшін ақ боз ат мініп
Жігітке өзінің ықпалы күшті екенін жақсы білетін
Ләйлә оған тарихи Әмірсана XVIII ғасырда негізінен егіншілікпен я шаруашылықпен айналысқан дос көңілді ханзулардан емес, мәнчжүрлерден кек алғысы келетін болар дегенді айтты. Алайда, мәнчжүр императорларының шежіресі христиан дініндегі Сун Ятсен басқарған Синхай төңкерісінен кейін үзілгені тағы рас. Ләйла
Мәнчжүрлердің ең ұзақ өмір сүрген соңғы әтегінің де ендігі өмірден өтіп кеткенін айтты. Оның өзі сайқымазақтар мен әтектер туралы әңгімелегенді ұнататындықтан, ол оқиғаларын баяндағанда да Шахерезаданың мәнеріне салып алушы еді.
Абдолла буддизмдегі реинкарнация
Әмірсананың өмірге қайта келуі туралы көбірек ақпарат керек деген соң, Ләйлә моңғол тілін зерттей бастады. Деректерді саралай келе, егер кім де кім Әмірсана реинкарнациясына лайық болса, ол Абдолла емес,
Қытайдың ұлы революционері Сун Ятсен болуы керек деген қорытындыға келген.
ХХІ ғасырдағы Шыңжаңда Әмірсанаға бітіретін ештеме жоқ еді және оның құтқаруына да ешкім зәру емес болатын. Кез келген басқа жағдайда Ләйлә Абдолланы қолдап, оны сілкініс жасауға жігерлендірер еді. Соңғы кезде Ләйләға бірдеңе болғаны анық. Абдолла болса, баяғысындай үнсіздік құрдымына түсіп кетті. Өкінішке қарай, саябақта серуендеуге жағдай жоқ. Сондықтан, тығырықтан шығар басқа жол болмағандықтан, қайтадан арқанмен жүріп үйренуді қолға алатын болды.
ТҰМАНДЫ АРАЛ: 2035 жыл, Беркшир, Англия
Кенесары Англияға келгеннен кейін көп уақытын тарихты зерттеуге арнады. Оның себебі, тарихи ғимараттармен, көне кітаптармен, «Аттиланың» өзіндік өмір салтымен я классикалық ағылшын дәстүрлерімен ерекшеленетін ортада сана көкжиегін кеңейтумен айналыспау мүмкін емес еді. Географиялық артықшылығы мен теңіздегі сұңғылалығы үшін Кенесары ағылшындарға қызғана қарайтын: айнала бекінісі мықты арал әлемді жаулап алу үшін қолайлы жерде тұрған әрі бұл қауіпсіздігі мықты, ыңғайлы жер болатын, сол үшін де «бұл ағылшындардың жолы әбден болған екен» деп ойлады.
Айналасын теңіз көмкерген арал мен алаң ашық қазақ даласын салыстыруға келмейтін.
Лондон ситиге көз жіберіп тұрып, өз туыстары, кезінде Үндістанды жаулап алған моңғолдар мен Мысырды билеген мәмлүктер әулетінің алтындары орасан зор көлемде осынау сиқырлы патшалыққа жеткізіліп, таңғажайып Лондон қаласын салуға қалай жұмсалғанын топшылады. Бүгінде Англия ресейлік мұнай-газ компанияларының ең ірі акционерлерінің бірі болғандықтан, жанын салып жатқаны айтпаса да түсінікті еді.
Бриткоин корпорациясы өз елінде биткоинды да өндіретін. Айта кету керек, Кенесарыны қоршаған жас джентельмендер әуел бастан өз өркениеттері мен қол жеткізген жетістіктеріне мұның ешқандай да қатысы жоқ екенін әркез ұқтыруға тырысатын. Балалар түгілі, олардың әкелері де мұның Қазақстаннан екенін білген кезде, бұл елдің жынды бір шетелдік тілшісімен жақсы таныс екендерін айтып, күлкіге қарқ болып қалатын.
«Бағзы отырықшының таяз ойынан туған шаруа адамының әзілі ғой», – дейтін іштей Кенесары мұндайда, ол
Тұманды аралды мекен ететін сыныптастарының атасынан қалған шағын ғана жер учаскелерімен мақтанатынына, әкелерінің әсіре дөрекілігіне таң қалған.
Орта ғасырда жазылған кітаптар мен хаттарды қарап отырып, ағылшындар өзін шеттететіндей, «расымен де, еуропа мәдениетінен алыспын ба?» – деп ойланатын.
Оқып отырса, мұның туған ата-бабалары ХІІІ ғасырдың басынан бастап еуропа монархтарымен қарым-қатынас орната бастаған екен. Еуропалықтар моңғолдардың крест жорығына қол ұшын беруін қалапты, сөйтсе, «әділетті соғыс» туралы моңғолдардың өз көзқарасы болған көрінеді. Сонымен бірге, бұлар негізінен, Орта Азиядан құл ретінде әкелініп, кейін билікті өз қолдарына алған қаһарлы мәмлүктерге қарсы соғысқысы келмеген, ал өздері моңғолдардың құзырынан шыға алмаған. Кейбір идеялар да шөл мен теңізден өтіп келген сияқты ма, қалай?
Сармат тайпасынан шыққан король Артурдың дөңгелек үстел басына жиналуға деген құлшынысы биік иерархиялық үстелдерге отырғызу тәжірибесі осыған ұқсас басқа дәстүрлерге қайшы болғанымен, кейін ағылшын колледждері бұл дәстүрді асқан мақтанышпен қолданды. Ағылшынның ұлы драматургі Кристофер
Марлоу түркі-моңғолдың барлас руынан шыққан Әмір
Темір туралы атақты «Ұлы Темірлан» пьесасын жазған.
Ал ағылшын романтизмінің негізін қалаған Сэмюэл
Кольридж клонның арғы атасы, Юань әулетінің негізін қалаушы Құбылай туралы «Құбалай хан» шығармасын жазыпты.
Ағылшындар да қазақтар сияқты өздерінің шежіресін жазып, ата-бабаларының молаларын қастерлей біледі. Жылқы малын жақсы көреді. Ағылшынның поло ойыны қауіп пен қатерге толы қазақ көкпарынан алыс болса да, Кенесарының зерігіп, үйін сағынуына жол бермейтін. Хан көңілінен шықпайтын бір нәрсе – жапондар, француздар мен бельгиялықтар сияқты аз мөлшерде болсын, ағылшындардың жылқы етін татып алмайтындары еді. Кенесары «Атилла» маңына жақын орналасқан ортаазиялық кафелер мен мейрамханаларды іздей бастады. Алайда, өзінің сүйікті тағамы жылқы етін ұсынатын кафе таппады. Бірде колледжден жарты сағаттық жердегі «Түркістан» деген ұйғыр мейрамханасына тап болған. Қазақсанда ұйғыр балаларымен бірге оқыған ол бұл ара оған туған жерін еске салар деп үміттенді.
«Түркістанның» іші қазандай қайнап жатыр екен.
Халал мейрамхана болғандықтан қытай, ұйғыр, өзбек, орыс, қазақ, моңғол, түрік я араб елдері өкілдерін кездестіруге болады екен. Бұл жерге тіпті экзотикалық, да бас сұғып жататыны байқалды. Мейрамханада жарнамаланып жататын Орта Азияға қатысты барлық мәдени іс-шараларды Кенесары қалт жібермей қадағалайтын болды. «Түркістанның» арқасында күн мен түннің теңелетін уақыты – Наурыз мейрамына қатысып, жұма намазына да барды, көмеймен айтатын әншілердің қойылымын көріп, өзі келген өңір жұртшылығы ұнататын арқанмен жүру өнерін тамашалады.
Бұл жерде көмеймен ән салу, арқанмен жүру осыншама танымал өнер түрлеріне айналуына қарағанда, ортаазиялық тоталитарлық жүйеде жан сақтау мақсатында қаншалықты пайдалы болды екен деген ойға қалды ол. Арқанмен жүру өнері батыс өркениетінің қақ жүрегі, демократия тірегі саналатын «Атилланың» ер балалары арасында да танымал болғаны таң қалдырған. Болашақ саясаткерлер мен бизнесмендердің мың жылдық ағаштар арасына керілген арқан бойымен абайлап жүріп бара жатқан көрінісін жиі тамашалауға болушы еді. Кенесары да бұл өнерді меңгеріп, арқанмен жап-жақсы жүре алатын деңгейге жетті, осы хоббиінің арқасында «Түркістан» мейрамханасында өткен бір шарада ол Әмірсанамен танысқан.
Жер бетінде өмір сүрген қырық жылының он бесін Лондонда өткізген Әмірсана-Абдолла бір кездері
Шыңжаң аймағы арқанмен жүрушілерінің тағдыршешті туры кезінде ізін суытқаннан кейін азиялықтардан сақтанып жүретін болған. Дегенмен, Кенесарының қазақ екенін білгенде, оған барлық ішкі сырын жайып салды. Енді аяңдап, Әмірсананың басынан кешкен оқиғаларға келейік.
Әмірсанадай біліктілігі төмен жандар өздерінің жасырын қабілеттерін дамытып, болмыстарын толықтай ашуға мүмкіндік те ала алады деген пікірде болатын.
Париждегі спектакль кезінде күтпеген жерден кеңестік балет қойылымы үстінен табанын жалтыратқан түркі жұлдызы Рудольф Нұриев сияқты Әмірсана өзге елде біржола қалып қоюды алдын ала жоспарламаған болатын. Қарқынды білім алу жалықтырған ол онысыз да табысты болам деп шешті.
«Осылай кете берсем, тағылымнамадан өтті деген сертификат емес, докторлық дәрежесіне қол жеткізермін», – деп ойлады Әмірсана «Үлгілі азамат» бағдарламасының ұзаққа созылып кеткеніне көңілі толмай.
Оған жаңа бір бетбұрыс қажет еді. 2019 жылы Шыңжаңда өтетін арқанмен жүру жарысына қатысуға бір «үлгілі азаматты» жіберуге сұраныс келгенде, ол ұсыныс жайлы хабар бергені үшін Әмірсана
Ләйләға дән риза болатын. Ұпай санымен бәрінен озық шыққан мұсылман Абдолладан буддашы Әмірсанаға айналған бұдан артық үміткер жоқ еді.
Қолында құжаты мен британ визасы бар Әмірсана ағылшын көрерменін шеберлігімен тәнті ету үшін ең бір көзсіз ерлікке баруы керектігін түсінген. Даңқы жайылып, көпшілік көзайымына айналуды көздеді.
Абыройы артып, Гүлбану мен Ләйләның көз алдында батыр болып көрінгісі келді. Шетелде көрсеткен табысты өнерінің арқасында «Үлгілі азаматта» беделі арта түсер еді. Бос уақытында алдыңғы қатарлы техникаларды тауып берген үздік әдістерді қолданды.
Өз өнерімен ағылшын көрерменінің қиялын қойып, жүрегін қозғап жіберу керек еді, тек бұл оңайға түспейтін. Мәселе, арқанмен жүрудің қиындығында емес,
Әмірсана игеруге ұмтылған таңғажайып символизмде жатқан. Лейла оған арқан үстінде өнер көрсеткен сәтін саясиландырып, қоғамның көңілін бір өзіне аударып алу керек деген ақылын айтты. Өзі ұсынған сценарийден қалт кетпеу керектігін ескерткен. «Өзіңді Олимпиада ойындарына қатысып жатырмын деп ойла», – деді де:
«Мен сенің жаттықтырушың болам», – дегенді қосып қойды.
Әмірсананың Ұлыбритания астанасы Лондонда көрсеткен өнері байқауға қатысушы түркітектестердің айтуынша, үлкен табысқа ие болған. Арқан үстіндегі жеңіл де бейқам жүрісін айқайлап сөйлеумен үйлестірген. Әмірсана шоуын бастаған кезде, оны ағылшын көрерменіне Шыңжаңнан шыққан әуесқой вундеркинд ретінде таныстырып жатты. Арқанға аяқ басқан кезде,
Ләйләнің нұсқауын қатаң сақтаса, ешкім де оны тоқтатып, ойыннан шығарып тастай алмайтынын, я ескерту бере алмайтынын түсінді.
Арқанға шығып, алғашқы қадамын басқанда азаншының кейпіне еніп, екі қолын қос құлағына тигізіп, араб тілінде азан шақыра бастады. Алға жүре беріп, қытай әнұранын шырқады. Арқан үстінде айтылған азан да, патриоттық ән де ә дегеннен көрерменнің көңілін күрт бұрды. Арқанның орта шенінен өткенде кенет үнсіз қалған. Осы кезде араб пен қытай тілі құлақтарына тосын естілген көрермен де бір жеңіл демалды. Арқанның айқай салды.
Көрермен шат көңілде болатын. Геосаясат пен биосаясат дәуірінде адамдардың көпшілігі Ресей мен Қытай шоуларын да, мейрамханаларын да айналып өтуге тырысатыны рас. Екінші бөлігі арқанмен жүрушілер командасының ішінде ұйғыр жұлдызының да бар екеніне қарамастан, ұйғырлар мәселесін шеше алмай келе жатқан Қытай елінің іс-шараларына әділетті түрде байкот жариялаған.
Қойылымды тамашалаушылар қарасы аз болғандықтан, Әмірсана өз өнерінің жаппай бағалануы екіталай екенін түсінді. Команданы бастап келген делегация басшысына мұның араб тілінде азан шақырып, ұйғырлар мен патшайымға сілтеме жасағаны ұнамай қалса керек.
Елге қайтып оралғанда көресіңді көресің дегендей, алыстан бұған бас бармағын төмен түсіріп, «бағаң кемітіледі» дегенді ымдады. Әмірсана мұндай абыроймен тағылымдаманы жалғастырғанша, аралда қалғаны ақыл болатынын түсінді, бірақ ол балет королі Нұриев емес еді...
Сонда не істеуі керек? Егер соңғы жоңғар ханзадасы ретінде қалып қойса, мүмкін, патшайым мен басқа да ақсүйектер арасында уақыт өткізуіне болар? Оған осы соңғы нұсқа ұнаған. Өкінішке орай, әлемнің басқа бөлігі коммунистер мен демократтардың және басқа да уақытша эксперименттік режимді жақтаушылардың қолында болатын.
Қойылым аяқталған кезде Әмірсана шымылдық артында ызадан жарылардай болып өзін күтіп тұрған топ жетекшісінің көзіне түспеуге тырысып, көпшілік короновирус белгісі болуы әбден мүмкін екенін, тезірек оқшауланғысы келетінін айтты. Сөйтіп, бір минутке жетер-жетпес уақытта ол жедел жәрдем көлігінің ішінде кетіп бара жатты. Оның командасы елге Әмірсанасыз оралған.
Лондонда қалып қойған Әмірсана Виндзор ауданына қоныстанды да, «Түркістанда» ас-ауқат сатып, ара-арасында арқанмен жүру өнерін де жұртқа паш етіп, жүріп жатты. Ол бір уақыттарда «Атилла» шәкірттерін де арқанмен жүруге баулыған, бірақ Қытайдан жас талапкерлер келе бастаған кезде бұл жұмыстан бас тартты. Коммунистік партия басшылығы жоғарғы мүшелерінің балаларымен уақыт өткізу Әмірсана үшін қауіпсіз емес болатын. Көп уақытын мейрамханада өткізіп, спортқа аз көңіл бөлген соң, ол ерекше толып кеткен.
Аз қимылдайтын ұйғыр денесі қаншалықты ауыр болса, оның моңғол жаны темір торда қалған құстай құмығатын. Мына күйімен арқан үстіне қайта шығу мұң болғанда, оның көшпенділер өркениетіне баяғы даңқын қайтарып бере алатыны туралы сөз қозғаудың қажеті де жоқ болатын.
Кенесары мен Әмірсана кездескенде, оның халі осындай еді. Әдетте шыққан тегі туралы тіс жармайтын
Кенесары да Әмірсанаға өз дерегін паш етті. Неге екенін, арқанмен жүрушіге әбден сенуге болатындай көрінген.
Генеологиялық тамырды қуалай келгенде, Әмірсананың
Кенесарыға нағашы болатыны анықталған, себебі, келетін. йтсе де, Әмірсана өмірге реинкарнация жолымен қайтып оралғандықтан, олардың арасында генетикалық байланыстың болуы мүмкін емес еді. Бұл хандар әулетінен шыққан екеуге еш кедергі бола қойған жоқ.
Генетикалық жағынан ешқандай туысының жоқ екендігіне Кенесарының әлдеқашан еті үйреніп кеткен, ал
Әмірсана болса, бір жақын туысының болуын аңсайтын. Көшпендіден шыққан ақсүйектер ретінде екеуіне күшті одақ құруына болатын. Алайда алдымен ресми хан атағын қайтарып алулары керек еді. Оны жүзеге асыру үшін қыруар ақша мен әлемнің мойындауы қажет. Хандардың ақсүйек дәрежесі мен бекзат болмысын қайтарып бере алатын жалғыз адам – ағылшын патшайымы болатын.
ПАТШАЙЫМҒА ХАТ: 2036 жыл, Беркшир, Англия
Патшайым отбасы әлемнің түкпір-түкпірінен ағылып келетін қарапайым адамдармен кездесуге белгілі бір уақытын бөлетін, демократияның мұндай жергілікті формасы Біріккен Патшалыққа үлкен артықшылық үстейтіні рас. Патшайым орта есеппен, жылына алпыс мыңға жуық хат алады екен. Әлемнің әртүрлі елдерінің ақпарат көздері кедей ауылдан шыққан кішкентай қыз бен балақайдың жазған хатына Біріккен Патшалықтың патшайымы жауап беріпті деген хабарламаны анда-санда шығарып тұратыны да шындыққа жанасады.
Қазақстанда да мұндай оқиғалардың болғаны
Кенесарының есінде; сондықтан, өзінің хан тұқымы екенін білген күннен бастап-ақ, өзі сияқты ақсүйектен шыққан Мәртебелі патшайыммен бір тілдесуді армандады. Кездесу сәті түсер болса, қарамен бөлісе алмайтын жалғыздықты бір-бірімен бөлісер еді-ау.
Болашақта патшалықты қайта қалпына келтірудің қажеттілігі туындап жатса, патшайым отбасы мүшелері өз тотипотентті генетикалық материалдарын сақтау қорына қалдырған-қалдырмағанын сұрағысы да келген. мойындайтын шығар деп ойлады. Егер патшайыммен кездесудің сәті түссе, өзін кедей жесірдің тәрбиесін көрген клон емес, қазақтың заңды ханы сезініп қалар еді-ау.
Бірақ патшайыммен қарым-қатынас орнатудың жолы қандай? Хат жазып жіберсе, оны оқу-оқымауы неғайбыл. Егер қатал тәлімгерлері мұның патшайым отбасы мүшелерімен кездесуді аңсап жүргенін білсе, соңы жақсылықпен аяқталмасы тағы анық. «Атилла», мейлі, колледж ішінде болсын, одан тысқары болсын, status quo мен мінсіз иерархияны ұстанатын һәм сонысын мақтан тұтатын, өзіндік қатаң тәртібі бар мекеме емес пе?
Кенесары сыныптастарының ешқайсысы мойындап көрмеген өзінің хан дәрежесіне құр малданып жүргенше, келетін кеселді көріп алайын деп шешті.
Әмірсанамен ақылдасу нәтижесінде, Еуразия көшпенділері мәселесіне барынша көңіл аударту үшін, олардың мүшкіл халін баяндап ұзақ сонар хат жазуға отырды.
Өз әрекетіне есеп беруді ұмытқан Кенесары патшайым отбасы веб-сайты ұсынған жауап алу ықтималдығын арттыратын тәсілге сүйеніп, хатын: «Сіздің Жоғары
Мәртебелі құзырыңызға бас иемін және қызметіңізге әркез дайын болуды құрмет деп қабылдаймын», – деген сөздермен аяқтаған:
Мәртебеліме
Букингем сарайы
Лондон, SW1A 1AA
Құрметті Жоғары Мәртебелім!
Беркширдегі осындай тамаша мектептің негізін қалап кеткені үшін Сіздің ата-бабаларыңызға алғыс айтқым келеді. Әлемнің түкпір-түкпіріндегі барлық ер балалар болашақта батыл көшбасшы болып қалыптасу үшін «Аттила» колледжінде оқуды армандайды. Бұл мектепте білім мен хикмет алғандардың барлық сауабы мен рахметі фәни дүниеде де, ақыретте де ата-бабаларыңыз бен әулетіңізге тие берсін.
Егер Сіз жаһандық жылынуға қарсы күресіңізде көшпенділердің тамыры тереңге кеткен тұрақты даму ерекшелігін басшылыққа алмасаңыз, бұл істен нәтиже күту мүмкін емес. Планетаның, шынымен де, ыстық қоламтаға айналып бара жатқанына әлемнің назарын аудартуыңыздың арқасында, түбегейлі шаралар қолданыла бастағаны рас. Сіздің құзырыңыздағы аралда көмірмен жұмыс істейтін барлық электр станциялары жабылды. Көшпенділер ұрпағы да Сіздің үндеуіңізге үн қосып, кейбіреулері, шын мәнінде, сиыр етін жеуден ауыздарын тыйды. Олар адамзат болашағын сақтап қалу үшін денсаулығы мен үйреншікті ас мәзірін құрбан етті. Енді еуразиялық көшпенділер атынан Мен Сізден өркениетіміз үшін маңызы зор бір игілік жасауыңызды сұраймын.
Сіз өзіңіз білетін боларсыз, кезінде ресейлік
Петр Ұлыбритания мен Еуропа елдеріне саяхаттап оралғаннан кейін өз болмысын түбегейлі өзгертіп, әйелін монастырьға жіберіп, Ресейге темекі көшірген ол, анасы бізге туыс болып келетін қырым-татарлардан болса да, көшпенділерден іргесін аулақ салған. Оның бұлайша күрт алыстауы орыстармен өзара тиімді қарым-қатынастағы
Еуразия көшпенділері – казак, жоңғар һәм қазақтар үшін күтпеген жағдай болды.
Петр кезінде Ресей сұмдық агрессия танытып, көшпенділерді аяусыз бөлшектеп, жаулап ала бастады. Оның ұрпағы әділетсіз орыстарға қарсы ең ірі күрес – Пугачев көтерілісін қатыгездікпен басып-жаншыды. Дәл осы кезде Елизавета
Петровна мәнчжүр режимі миллионға жуық жоңғарды қалай қырып-жойғанын көріп-біліп отырған. Мұның бәрі жарты ғасырға жетер-жетпес уақыт арасында болып өтті. Әділетсіздік орыстардың ғана емес, қытай тарапынан да белең алды. Тек Сіздің отбасының апиын идеясынан кейін ғана Шығыс жақтан келетін қысымның азайғаны рас.
Кенесары Касымұлы, қазақтың соңғы ханы, мұндай әділетсіздіктерге төзе алмай, орыстарға қарсы көтеріліс жариялады. Ол қазақ, өзбек, башқұр, қырғыз, я жоңғардан қалған жұрнақтың басын қосып, көшпенді салтын жалғастырғысы келген. Қырғыз манаптары сатып кетіп, Кенесарының басы алынды. Басты өздерінің адалдығының белгісі ретінде орыстарға жіберілді.
Шындығында, қазір Еуропа тарихына бас қоя отырып, мен мұны туған халқымның намысы мен сезімін аяусыз қылжақ қылған оқиға деп бағалаймын.
Германия да Мквава көсемнің басын солайша тәлкек қылғаны жалған емес. Шындығында,
Версаль келісіміне Танзания көсемінің бас сүйегі туралы тармақты енгізу идеясын ұсынған
Британ үкіметі еді. Браво! Танзаниялықтарға көсемнің басы қайтарылып берілген соң, олар
Сіздер жағында соғысты. Менің өкіл әкем Аңсар
Төлеңгітұлы бас туралы дақпырттарға сенгісі де келмеген. Ол қазақтарға хандық мәртебені қайтарып бергісі келді. Міне, сол себепті де мені хан
ДНҚ-сынан клондап, өмірге қайта әкелді. Мен бұл елде жалғыз емеспін. Жоңғардың соңғы ханзадасы Әмірсананың реинкарнациясы да осы елде екенін жеткізгім келеді. Ол маған ағайын болып келеді.
Романовтар мен Айсин Гьоро отбасылары өздерін әрқашан жақын тартып, қолдау көрсетіп көшпенділерге қарсы ауыр күнә жасағандарын түсінген кезде, тым кеш еді. Біз Еуразия даласын еркін жайлаған халық едік, жылқыны қолға үйретіп, арбаны ойлап тауып, отырықшы өркениеттерді бір-бірімен байланыстырған да біз болатынбыз. Қаншама идея санамыздан туындап, қаншама тауар жерімізді басып өтті. Біз алдымен, этикалық стандарттар мен мінез-құлық едік. Біздің ауызша сертіміз жазбаша келісімдерге қарағанда әлдеқайда берік болатын. Көшпенді өркениеті жойылған кезде, Романовтар мен Айсин
Гьоро отбасыларын есуас идеологиялар топалаң етті, артынан ұрпақ қалдырмай жойып жіберді.
Коммунизмнен кейін іле-шала фашизм келген.
Дегенмен, мен Шыңғыс ханның заңды ұрпағы болып оралсам да, әлі жаспын. Сіз жақсы көретін сәйгүлік – ақ боз атқа мініп қайта оралуға уәде берген Әмірсана ағайыным ұйғыр Абдолланың өзегін жарып шығып, расымен, қазіргі кезеңге қайта оралды. Ол Шығыс пен Батыс моңғолдарын бастап шығуға дайын. Мен қазақтар мен ізімізге ілесуден бас тартпайтын барлық түркілерді бастауға дайынмын.
Жоғары Мәртебелім, бізге керегі – Сіздің рұқсатыңыз. Бізге ақсүйек атағымызды қайтарып беріңіз, көшпенді өркениетін қайта жаңғыртуға көмек қолыңызды созыңыз. Сіз менің жағдайымды басқаларға қарағанда жақсы түсінетініңізге сенімдімін. Не айтқым келіп тұрғанын түсініп отырсыз. Сіздің Жоғары Мәртебелі құзырыңызға бас иемін және қызметіңізге әркез дайын болуды құрмет деп қабылдаймын.
Құрметпен, Кенесары II
«ҚОРАПТАҒЫ ДЖЕК»: 2036 жыл, Лондон, Англия
Баяғыда, империялық даңқы дәуірлеп тұрған кезінде де түкірігі жерге тимей тұрған британ бюрократиясы әлі де тиімді жұмыс істеп тұрған. Мәртебелі патшайым он төрт күннің ішінде жауап беріп, Кенесары мен
Әмірсананы кешкі сағат 16.00-де түскі шайға шақырды.
Алайда, шайға шақырылғандар қатарында екі көшпендіден басқа да бір адам бар еді.
Протокол бойынша дұрысы осы ма, әлде кездейсоқтық па, бұл іс-шараға Қазақстанның Ұлыбританиядағы
Елшісі, Мәртебелі Елдар Хосе де шақырылыпты.
Қазақстанда өткен сайлауда ақыры жеңіске жеткен
Президент Қозғанов әкімшілігінің өкілі ретінде, Хосе елші Қазақстанға қатысты барлық дүниеден хабардар болып отыруға барын салды. Оның Қозғанов режиміне адалдығы күмәнсіз еді.
Елдар Хосе Құрама Штаттарда дүниеге келген.
Анасы Ұлболсын Оңтүстік Қазақстанның Шымкент қаласының тумасы еді; кезінде «Жұмыс және саяхат» жолдамасымен саяхаттап барып, Лос-Анджелесте біржола қалуға шешім қабылдаған. Ахмет Йассауи да, оған қоса, ата-анасы қызды Шымкент полициясы басшысының орынбасарының ұлына бергісі келетіндерін әзілдеп айтып жүрсе де, Ұлболсын Марина дель
Рей мен Малхолланд Драйвты ұнатып қалды. Онымен қоса, Шымкентте қалған анасынан аумай қалған әпкесі қыз үшін махаббат аллеясы тек бұл екі көшемен ғана бітпейтінін топшылаған; бұл жерде мексикалықтың әбден қатысы болуы мүмкін екенін де іштей болжады.
Гуадалахарадан шыққан Хуан Карлос Хосенің, шынында да, қызға қатысы бар еді. Алайда, оның көршілес елден
Америка Құрама Штаттарына табан тіреуі Ұлболсынға қарағанда аса қиын болғаны рас. Дегенмен, жолы болып, бұл жерде ол Шымкент аруымен танысқан.
Хуан Карлос пен Ұлболсын «Стейплс» стадионының қасындағы «Қораптағы Джек» кафесінде танысты, олар мұнда түнгі ауысымда бірге жұмыс істейтін.
Бастапқыда Хуан Карлос Ұлболсынды алмасу арқылы келген заты момын, жұмыстан басқаны білмейтін тағы бір азиялық студент екен деп қалды. Бірақ жайдары мінезді Ұлболсын Хуан Карлосқа жеңілдеу бірер қазақ сөздерін үйретуге кірісті, жігіт болса, сыпайылық танытып әрі ұлғайып келе жатқан қызға деген құрметтен тіл үйренуден бас тарта алмай қалды.
Дегенмен, қазақстандық танымал боксшы «GGG» мексикалық қарсыласы Канелодан жеңіліп, бар титулын оған табыстаған сол бір түні қыз Хуан Карлостың бойынан ер-азаматқа тән қасиетті анық көрді. Жеңісті тойлатып жүрген бірнеше масаң мексикалық азамат сайқымазақ қазақстандық «журналисттің» костюмін киіп алып, әдемі көгілдір жалаушалар ұстаған кезде Ұлболсын да Хуан Карлостың назар аударуға лайық жігіт екенін түсінді.
Елдар дүниеге келген кезде Гуадалахарада тұратын
Хуан Карлостың ата-анасы сырқаттанып қалған. Хуан
Карлос үйіне барып қайту үшін жолға шығып бара жатып, Ұлболсынға: «егер ата-анамды дәл қазір қолдамайтын болсам, өз-өзімді кешірмеймін» дегенді айтты. Өкінішке орай, екі ел арасына тұрғызылған «жаңа қабырға» кедергі болып, ол кері қайтып оралмады.
Біраз уақыт өткен соң, Ұлболсын бұдан әрі өзінің мексикалық қауымдастықта өмір сүре алмайтынын түсінді. Жергілікті әйелдер оның жалғыз тұратынын ұнатпай жүрді де, біраздан соң қоғамдық-мәдени шаралардан аластай бастаған. Енді оны мереке қарсаңында бірлесіп «тамалес» тағамын дайындауға ешкім шақырмады.
Ол Елдардың көрдемше болып өсуін қаламады.
Сондықтан, Нью-Йоркке көшіп, ол жерде орыстың
Брайтон-Бичіне жақын, Бруклиндегі Шипсхед-Бейге қоныс тепті. Сондай-ақ, Манхеттендегі Қазақстан консулдығынан жұмыс тауып алды. Бұл жұмыстың артықшылығы сол, Елдар жастайынан тіл үйрететін сабақтарға қатысып, жоғарғы лауазымды тұлғалармен кездесуге мүмкіндік алды. Сөйтіп, Елдар қазақстандық дипломаттардан стратегия мен құйтұрқылық жолдарын үйренді. Оларды барынша құрмет тұтты, өз тарапынан дипломат ағайлар да Хуан Карлостың ұлына оң қабақ танытты. шалдығып, оларға күтім жасайтын ешкім табылмаған.
Қыздарына Ұлболсын (соңынан дүниеге ұл келсін) деген ат берсе де, бір атұстарды құдайдың бермегені рас.
Сондықтан үйдің тұңғышы болған соң, барлық жауапкершілікті Ұлболсын арқалауы тиіс болатын. Бұл кезде
Қазақстаннан Құрама Штаттарға келіп-кетуге шектеу қойылғандықтан, консулдықта алып бара жатқан жұмыс та жоқ еді. Ұлболсынның Шымкентке қайтып келіп, ата-анасымен тұруға шешім қабылауының басты себебі осы болды. Туыстарының ортасында өсу Елдарға денсаулығы мен жетілуі жағынан пайдалы болатынын ол жақсы түсінсе де, екінші жағынан, Бруклинде сапалы білім алу мүмкіндігін жіберіп алмауын да ойлады. Бар білген ақпараты, Шымкентте британдық оқу бағдарламасын ұсынатын екі Назарбаев зияткерлік мектептерінің ашылғандығы. Онда түсем десе, дипломаттық қазақ тілі мен бруклиндік ағылшын тілін жақсы меңгерген
Елдар қабылдау емтихандарын қиналмай тапсыратыны және анық.
Назарбаев зияткерлік мектебін бітірген соң, бозбаланы Нұр-Сұлтандағы Назарбаев университеті құшақ жая қарсы алған. Ұлболсын жылдам өзгерістерге бейім, бейберекет жүйедегі Қазақстанда өмір сүріп жатқан баласының уақыт өткен сайын Хуан
Карлостан аумай бара жатқанын байқады. Осы кезге дейін Бруклиннің бетонды джунглиі анасы күткендей,
Елдардың күш-қуаты тасыған, алғыр бала болып қалыптасуына кедергісін келтіріп келгендей. Сонымен мен» ұғымына жақын пролетарлық «біз» деген сөзді көп қолданады. Бұл ерекшелігі, көп жағдайда, оның
«өсуіне» септігін тигізді: алдымен, сыныбында көшбасшы болса, студент кезінде өзін-өзін басқаруда, ақыр соңында, үкімет саласында да жетістікке қол жеткізді.
Қозғановтың сайлау тобына ерікті түрде түскен ол бір кезде әбден масқара болған батырдың бұл жолы жеңіске жетуін жан-тәнімен қалады.
Қозғанов, шынымен де, жеңіп шықты. Жаңа
Президентке барлық жағынан көмекке келген еріктілер оның ең мықты жақтастарына айналды. Ең алдымен, Елдар басшысына Нұр-Сұлтаннан табылған ең қымбат деген сигараны тарту етті. Оның артынша бірнеше талын Оңтүстік Америка мен Кубадан тапсырыспен алдыртты. Одан кейін Елдар Қозғановқа жоғарғы сапалы алкоголь сусындарын, соның ішінде, басшысы жақсы көретін «Мескаль» маркасын сыйға тарта бастады. Иненің көзінен өтетін жылпостығы жақты ма,
Президент Елдарды ұнатып қалғаны сонша, жас жігітті өзі жұма сайын баратын саунаға шақырды. Басшының қасындағы серіктерімен саунаға баруы соншалықты бір ерекше жағдай емес болатын. Алайда, Қозғанов оны өзімен бірге аңға шақырған кезде, жас жігіттің төбесі көкке жеткендей болды. Мемлекет басшысының өзімен бірге жапан далаға қару ұстаған біреуді ертіп апаруы көп нәрсені аңғартатын. сенуге болатынын Қозғанов сол жолы анық ұқты.
Елдардың мансапқа қол жеткізетіні анық еді, кешікпей ол Біріккен Патшалыққа елші болып тағайындалды да,
«Оппозиция», «Шахтерлер» және «Ақсүйек тұлғалар» деп аталатын аса маңызды жобалар оның қолына өтті. Майнерлер Ресей мен Қазақстанда биткоин өндірісін бақылайтын «Бриткоин» компаниясына иек артатын. Олардың өздері қазақстандық элитаға шетелдік активтерін қорғауына көмектесетін еді һәм бұқаралық ақпарат көздері тым шектен шыға бастаған кезде тосқауыл беретін ықпалды адамдары да дайын болатын.
Бүлікшілдігімен орыстарға да, қытайларға да жақсы таныс Кенесары мен жоңғар Әмірсана, өз-өзінен
«Ақсүйек тұлғалар» тізіміне кіретіні анық. Жас жігіт
Қазақстанды тастап, Англияға кеткеннен кейін Мэлс бір масайыңқырап отырған кезінде Кенесарыны клондауға атсалысқанын мақтанып айтып қойғаны бар. Іле-шала елші «Құпия қызметтен» бұл екеуді көзден таса етпеу туралы тапсырма алған. Осылайша, Кенесары мен
Әмірсана екеуімен бірге Патша сарайына шақырылған
Елдардың жолдары түйісіп қалды. Енді бір қарағанда ол Нью-Йорктегі Қазақстан консулдығындағы «ағайлары» сияқты кәсіби түрде, байыппен ғана оларға шай ұсынып отырды.
Кенесары мен Әмірсана өздерін Силикон алқабындағы Сэнд-Хилл-Роуд бойында венчурлық капиталистерге стартап идеясын ұсынбақшы болған кәсіпкерлердей сезінді. Бұл басқа ешбір клон немесе аватар қол жеткізе қоюы екіталай тарихи мүмкіндік екенін екеуі де тым сирек кездесетін. Оксбридж колледжін бітірген қарапайым біреуді Үндістанның немесе Пәкістанның билеушісі деп тану бір басқа да, Шыңғыс ханның қызуқанды ұрпағын «ойын алаңына қайтару» мүлдем басқа нәрсе.
Мәнчжүрлер мен моңғолдар дәуірі баяғыда өтіп кетті емес пе, расында, бұл күні Күншығыс еліндегі Аспан ұлы Жапон императорымен әлемді бөлісу әлдеқайда ыңғайлы-тын. Императорға келсек, ол тым шалғайда жатқан, ал оның елі технология жағынан әлдеқайда дамып кеткені мәлім. Өзі шәйға шақырған мынау екі джентельменнің қайдан тап бола кеткені белгісіз, сосын бұлар болашақта Мәртебелі Патшайымның
Қазақстандағы биткойн жинау жұмыстарын одан әрі жүргізе беруіне келісімін бере ме, жоқ па, ол жағы тағы неғайбыл.
Қарқынды биткоин жинау стратегиясына қайдағы бір желіккен көшпенділердің кедергі келтіргенін патшайым қаламаса керек. Дегенмен, өзіне ұнаса да, ұнамаса да, бұл екеуімен жүздесу парыз болатын. Оның себебі, бойларындағы ақсүйектерге тән қанда жатқан, ал қан деген нәрсенің қолайлы шақта сыртқа қалқып шыға келетін тенденциясы барын Патшайым жақсы білетін.
Бұл тосынсыйдың жағымды болмағаны анық, алайда, оны батылдықпен қабыл алғанды жөн деп тапты.
Джентльмендер аса сыпайы көрінді. Кенесары тәкәппарлығын жеңе отырып, орыс акцентінен гөрі,
«Атиллада» қолданатын өзіндік мәнерін қолдануға тырысты. Ғажайып гені мен талғампаз киім киісі оның ханзадасынан гөрі қонақжай мейрамхана иесі сияқты ұстады. Патшайым өзіне шәй құйып алмақшы болып ыңғайланғанда, ол арқанмен жүрушінің ептілігімен һәм бір асқан сүйкімділікпен шәйнекті өз қолына ала қойды. Ол патшайымның соншалықты жас көрінетіндігіне таң қалып отырған. Өзі сырткөзге тым толық болып көрінбес үшін, білдірмей қарнын тартып отыруға тырысты. Дегенмен, екеудің шыққан тегін есепке алмағанда, олардың қасында Елдар Хосе де ерекше тартымды жігіт еді, дипломаттардың өз тілімен айтқанда, ол өз-өзін
«мінсіз» ұстады.
«Кездесу мүмкіндігін сыйлағаныңыз үшін рахмет,
Мәртебелім. Сізбен танысқаныма өте қуаныштымын», – деді ол әңгіме тізгінін өз қолына алып.
«Оқасы жоқ», – деді патшайым, Елдардың шыққан тегіне мән бере қарап. Оның сондай тырысып, өз-өзін әрекетке қамшылап отырғаны білініп қалды. Шыңғыс ханның бір де бір ұрпағы мұндайға бармас еді.
«Бұл жерге өзімізді таныстырып және Сіздің көңіл-күйіңіз бен денсаулығыңызды білейік деп келдік,
Мәртебелім», – деп бастады Кенесары.
«Пейіліңізге разымын, жас мырза. Сіздің есіміңіздің қандай мағына беретіні маған қызық болып отыр», – деді патшайым өз тарапынан қызығушылық танытып.
«Менің атым «сары кене» деген мағынаны береді.
Қазақтар балаларын тіл-көзден қорғау үшін жағымсыз есімдермен жиі атайды. Өкінішке орай, Бірінші
Кенесарыға есімі қорған бола алмады».
Патша сарайының сәнді де жайлы атмосферасы да бұған себеп болғаны рас. Өзімен патшайым арасындағы айырмашылықты көрген кезде күрсініп салды. Мұның резиденциясы шифоньері сынған тар жатақхана бөлмесі болатын. Әлем бойынша көлемі жағынан тоғызыншы орында тұрған Қазақстанда тым құрығанда ұлтарақтай өз жері болсайшы. Бұлар Томирис екеуі Аңсар
Төлеңгітұлының сол бір ескі пәтерінде, «қиялдағы киіз үйде» әлі тұрып келе жатқан.
«Неткен қызық дәстүр! Ал Сіздің есіміңіз нені білдіерді?» , – деп сұрады патшайым Әмірсанаға қарап.
«Менің атым «тұнық сана» деген мағынаны береді,
Мәртебелім», – деп жауап қатты Әмірсана.
Елдар мұны «тағдырдың тәлкегі» деп түсінді, «мидан кеткен» адам өзін қалайша «тұнық сана» деп атауы мүмкін? Ол осы бір «өткір» ойын дипломат әріптесімен ұмытпай бөлісейінші деп ішінен ойлай бергені сол, патшайым мұның да есімінің мәнін сұраған.
«Менің атым араб тілінен аударғанда «бейбітшілік» дегенді білдіреді», – деп соғып жіберді Елдар.
«Керемет екен, ал Хосе деген есімнің мәнін біліп отырмын, – деп жауап қатты патшайым. – Сіздерді бүгін көргеніме қуаныштымын. Кездесу алдында
«Моңғолдың құпия шежіресі» кітабын оқыған едім.
Жақында Кембриджде қайта аударылған бұл бір керемет құжат. Бірнеше абзацтың астын сызып та қойдым.
Шыңғыс ханның айтып кеткен сөздерінен маған ұнағаны мынау болды:
«Даламызда билік құрған адам менің ұрпақтарымнан болсын. Менің жарлығымды орындаңдар және қосып берсе сиыр жемейтін, май қосып берсе ит жемейтін адам болып жаратылатын уақыт келсе де, менің бір ұрпағым болсын жақсы болып туар ақ?» – дейді. – Үгедей ұрпақтарының ұлы хан ретінде танылуын
Шыңғыс хан қатты қалағанын жақсы түсінемін. Сіз, шын мәнінде, Шыңғыс ханның бел баласы болуы да әбден мүмкін Жошының ұрпағы Кенесарысыз. Дегенмен, менің мойындағанымды қалайсыз ғой?»
«Құжаттың «Құпия шежіре» аталуының мәні бар, – деп, Кенесары бұған өршелене жауап қатты да, іле-шала шектен шығуға болмайтынын түсініп, әдеп сақтай қалған. – Мені Ұлы хан деп танығаныңызды қаламаймын, Мәртебелім. Мен тек қазақ хандарының дәрежесін қайтарып алғым келеді. Менің досым Әмірсана өзін жоңғар қонтайжысы ретінде мойындауды қалайды.
Әрине, ұлт ретінде жер бетінен жойылған жоңғарлардың жұрнағы соңғы ханзаданы өздеріне қайтарғаныңыз үшін Сізді құрмет тұтатын болады. Әрине, олардың құрметін марқұм Филипп ханзаданы өздерінің Құдайы санайтын Вануату тайпасы көрсеткен құрметпен салыстыруға болмас, бірақ алда не болатынын кім біледі...»
Кенесары бұл сөзінің астарындағы сарказмды байқап қоймады ма екен деп ә дегенде абыржып қалды, алайда, бұл кезде патшайымды кенет энтузиазм мен ностальгия сезімі баурап үлгерген еді.
«Сөзіңіздің жаны бар. Бұл осы бір соры қалың ұлт үшін тарихи әділдік болып есептелер еді. Ұйғырдан
Әмірсананың өмірге қайта түлеуі де жайдан-жай емес, – олар да мәдени жағынан үлкен зардап шеккен ұлт. Сондықтан, бір оқпен екі қоянды атуға әбден қалтырап кетті.
«Біз демократиялық һәм зайырлы елміз,
Мәртебелім, – деді Елдар дереу өз қарсылығын паш етіп. Кенесары мен Әмірсана хан титулын қайтарып алатын болса, өзі бұл қызметінен төмендетілетінін ол жақсы түсінген. – Құрама Штаттар сияқты, Жоғары
Мәртебелім».
Патшайым Елдарды ұнатпай қалды. «Бізде де демократия, сондықтан, патша отбасылары қалағанын жасай алады» деген сөздер айтылмай, ауада ілініп қалған. Патшайым өз кеңесшілерімен ақылдасып жатпай-ақ, жас мырзаларға бірден көмектесетін пейіл танытты. Кенесары мен Әмірсана өздерін патшадай асқақ сезінген.
ЕУРАЗИЯҒА ОРАЛУ: 2036 жыл, Нұр-Сұлтан, Қазақстан
Президент Қозғанов Кенесары мен Әмірсананың хандық билік құқығын патшайымның мойындағанын естіген сәтте, іші күйіп ала жөнелді. Батыс елдері үшін биліктің қосарланған стандарты әдеттегі шаруа екені рас. «Бұлар бір жағынан сендердің биткоиндарыңды өндірсе, екінші жағынан, тақтарыңа қауіп төндірер», – деп, Президент іштей күбір еткен.
Елдар Хосе саяси мәндегі ерекше ашу-ызаға жауап бермеуді жөн көрді. Әйтсе де, елші кабинетіндегі
Президент голограммасы ашудан жарылардай күйде еді. Бөлме ішін елесі кезіп кеткен; ол Елдардың кітаптарын алып, еденге лақтырғысы келгені анық көрінді, алайда, бұлай етуге мүмкіндігі шектеулі болған соң, одан бетер қаны қайнай түсті. Елдар қарияның тілегін қанағаттандыру үшін сөреге жақындап, бір-екі құндылығы төмен кітапты қолына алған, бірақ бұл әрекетін асқан сақтықпен жасады. Бұл Қозғановтың ашуын одан сайын қоздырып жіберді. «Қолыңа алған шаруаның бір де біреуін соңына дейін жеткізе алмайсың! Бәрін тындырып жатқандай боласың да, шындығында, бастаған амиго!»
Президент Елдардың мексикалық тегін әдейі есіне салып және мұнысын қорлау мәнерінде жеткізген. Бұл қазақтармен жұмыс істеу мүмкін емес-тін. Егер таза қазақ болсаң, бұлар руыңды алға тартады. Бір рудан болған күннің өзінде шешеңнің шежіресін қуалап, әйтеуір бір кінәрат табатыны сөзсіз. Ол да нәтиже бермесе, туып-өскен жеріңнен бір шикілік шығарады. Мысалы,
Елдардың қу, айлакер мінезін анасының Шымкенттің тумасы болумен байланыстыратыны бар.
Дегенмен, ауылдың емес, қаланың тумасы болғаны мұндай жақсы болар ма, ауылдан шықса, мұнысын өмір бойы бетіне басып өтер еді. Ал шын мәнісінде, «кінәмшілдерге» мұның бәрі маңызды емес екенін Елдар жақсы білсе де, ол үшін мұндай мәдениетті қабылдау оңай болған жоқ. Қазақстанда өз ұлтына немесе рулық тегіне шын көңілден мән беретіндер өте аз екеніне көзі жетті.
Бұл ел плюралистік һәм көпмәдениетті құндылықтарды табиғи қалпында қабылдайтынын мақтан тұтатын. Кімнің қандай тайпаға жататыны туралы сөз тек шай арасындағы әңгіме болатын. Мұндай әңгімені неғұрлым қазақы болып көріну үшін өрбітетін сияқты.
Бұл тарихтың еш маңызы жоқ, тек саяси құрал болып қалған ортада, өз болмысын өткенмен байланыстырудың ғана тәсілі еді.
Қозғанов Қазақстанды жақсы көретін. Өзінен бұрын бұл елді басқарғандардың бәрін құрмет тұтатын.
Алдыңғы Президенттерді геосаяси ойындарда орыс, қытай, америкалық, еуропалық, түрік, араб, парсылармен бетпе-бет келіп, көп нәрсеге қол жеткізе білген шатастыратыны рас; шынында, кімді сүйіп, кімді құрметтеген дұрыс болатынын нақты ешкім де білмейді.
Сол сияқты, нағыз достың кім екені де қаперлеріне кіріп шықпайды. Бірінші орында армандай Америка тұратыны рас. Қазір ауыздарының суы құрып, «Америка!» деп өзеурейтіндер бір кезде елдің бәрі дәл солай «Мысыр!» деп тамсанғанын біле ме екен? Америка қазақтар үшін жаңа Египет болды. Бұл көшпенділердің алдымен мәмлүк, соңынан сұлтан атанатын жері. Насихатшылардың ойлап тапқаны болар, ел арасында бұған қарама-қарсы:
«Жат елде сұлтан болғанша, өз еліңде ұлтан бол» деген ескі мақал да бар. Алайда, біраз қазақтар бұл мақалмен келіспейтіні рас.
Қозғанов Кенесары клонына дер кезінде мән бермегеніне өкініп қалды. Ол мұны барахолка кітапханашысының ойынан шығарылған дүние деп, әзілге жатқызған. Негізінде, бұл жоба туралы Мэлс «азаптамаса болды» деп, Қозғановқа ә дегенде айтып берген. Әйтсе де, өзі айтқан ақпараттың геосаяси мәні бар екенін жақсы түсінетін Мэлс өзіне бір сауыт «Джек Дэниелс» талап еткен еді. Жарты патшалықты бір бөтелкеге айырбастау – аздаған посткеңестік түзетулері бар сирек кездесетін «шекспир мәмілесіне» ұқсағаны рас.
Ол кезде Қозғанов «Қазақ шындығы» газетінің редакторы болатын, алайда, егер шындықты шығарып таратуға Үкіметпен келісімшарт жасаспаса, оның бір данасын да сата алмас еді. Ымыраға келгісі келмеген кейбір адамдардан, тұтқында азап көргендерден пайдалы ақпарат алу оңай болмаса да, шындық соны талап еткен соң, сұхбат алуға тырысатын, ал бетпе-бет келген
Қозғановтың надандығы Кенесарыға ХХ ғасырдың басында-ақ кеңес қоғамының «тазартылған» һәм қуғын-сүргінге ұшыраған элементтерінің балалары мен туыстарының коммунистер үкіметінен кек алуына жол бермеу үшін қойылған қажетсіз бақылаудан құтылып кетуіне көмектесті. Қазақ халқы концлагерьлер туралы өте жақсы білетін; біреудің көршісі, біреудің әріптесі тұтқындалып, ол жердегі сұмдықтардың тірі куәсі қастарында жүргені тағы шындық.
Енді қазір Кенесары туралы мәселе қалқып шыққанда, Қозғанов әрі қарай қалай әрекет ету керек екенін жақсы білді. Барлық адамдардың ДНҚ-сын нақты уақыт режимінде өңдейтін гендік тізбек, жасанды интеллект машинасы әке-шешеден жаратылмаған бірнеше клонды әшкереледі. Кенесары айқын Y-хромосома гаплотобы бар аномалиялардың бірі ретінде көрініс берген.
Бұл кезде Қазақстан Кенесарының басын Ресейден ресми түрде қайтарып алуға әрекет етіп жатқан болатын. Бұл жағдайда жаңа ханның көзін жою әрекеті саяси апат ретінде қабылданары анық, өйткені, Патшайым қорғауындағы Кенесары хан туралы ресми ақпарат жарияланып, оның әйгілі тұлғаға айналуына санаулы күндер ғана қалған.
Бұл жайды елеусіз қалдыру және мүмкін емес болатын. Қазақтар өз тарихын қадір тұтатын, өз мемлекеттілігінің сақталып қалуы Шыңғыс хан мен оның ұрпақтарының арқасы екенін де білетін. Олар Кенесарының ұрпағымыз дейтін кез келген тұлғаның артынан еруге оның қаны Бірінші Кенесарынікімен сәйкес келетіні сөзсіз еді. Осы себептен, Кенесары клонымен есеп айрылыстыруға тағы да орыстарды көндіру бұл істің жалғыз шешімі болатын. «Түпнұсқасына жеткен шамалары, клонға да жетер», – деп ойлады Қозғанов. Бұл шешімімен өзінің ауыр сатқындық актісіне «қол қойғаны» оның қаперіне кіріп те шыққан жоқ.
Мәскеудің Лубянкасы жүз жылдан астам уақыт
Ұлттық Қауіпсіздік комитеті, Федералды Қауіпсіздік қызметі, солармен бірге, Ұлттық Қауіпсіздік қызметі мекемелеріне туған үйіндей болып кеткені рас.
Тағдырдың тәлкегіне қарасаңызшы, әлемдегі ең бір үрей туғызатын екі ұйымның штаб-пәтері саналатын
Лубянка уақыт өте келе елге қуаныш сыйлайтын мекенге айналады деп кім ойлаған? Жаздың күні лек-легімен қыдыруға шығатын жас мәскеуліктердің – ролик тебетін, каскадерлік шеберлігін шыңдағысы келетін жастар үшін бұл жердің танымал орынға айналғаны рас. 2020 жылғы олимпиадада «BMX freestyle park» өзіне ел назарын аударған соң, Ресей үкіметі әрбір жасөспірімнің жеке белсебеті болуы керек деп, ВМХ «шайтанарбасын» шығаратын өз зауытын салуға шешім қабылдаған.
Мәңгілік Басшы мектептердегі денешынықтырудың басты құралы ретінде BMX белсебеттерін енгізуді ұсынған. Ат спорты мен айкидоға соңғы кездері көңілі толмайтын; себебі, бұл екеуінің киборгтармен соғысқанда гөрі киберспорт, роликпен сырғанау һәм каскадерліктің әлеуеті зор көрінді. Бұрынғы қауіпсіздік қызметкері ретінде Мәңгілік Басшының аноним өкілі, дәстүрлі жаңа жылдық лебізін білдіргенде: «Погон таққан әрбір азамат, егер өзін Отан қорғаушы санайтын болса, ВМХ мініп жүруі керек», – деп салды. Бұл шара Мәскеуде жергілікті автономды көліктерді енгізген кезде де мүмкін болмаған көлік қозғалысын айтарлықтай реттеп бергені рас.
Қырыққа келіп қалғанына қарамастан, Иван
Андреевичке де Лубянкаға өзінің ВМХ-імен барып-келіп жүруіне тура келді. Ол бұл идеяны о бастан тыжырына қабылдағанымен, медитация мен гипнозды қолдана отырып: «Мәңгілік басшының қателесуі мүмкін емес» дегенге өзін-өзі сендірген. Өзбекстанның Ташкент қаласында дүниеге келген Иван үшін бәсекелістік деңгейі аса жоғары Ұлттық Қауіпсіздік қызметінде қазіргі деңгейіне қол жеткізу үшін бір уақытта қарама-қайшы екі пікірді ұстана білу қабілетін меңгерген болуы аса қажет болды. Сондай-ақ, Мәңгілік Басшыға ұнамайтын идеяларды сызып тастау қабілетінің болуы да маңызды еді.
Соның ішінде, Басшының көңілі нені қалайтынын дөп баса білу айласы бәрінен жоғары болуы керек-тін.
Иван Андреевич адамдардың түйсік қалауын ондаған жылдар бойы жеке, я ұжымдық деңгейде зерттеп келген еді. Алысқа бармай-ақ, басы дауға қалып үлгерген Америка көшбасшыларының бірінің 2024 жылы көпшілік дауыспен қайтып келетінін ең бірінші болып
Иван Андреевич анықтап бергенін айта кету керек.
Ресей ұлылығын қайтадан қайтарып алуға ықпал еткені деп асқақтатқан. Алайда, қазір оған Орталық Азияның қайдағы бір алаяқтарымен күресу сияқты «ұсақ-түйек» міндет жүктеліп отыр.
Ең қауіпті жұмыс алаяқтармен күрес екенін Иван орыс тарихынан жақсы білетін. Аса жолы болғыштары
Мәңгілік басшы билігінің легитимділігіне қауіп төндіретіні анық, ғасырлар бойы тақтың жалғыз иесі болғысы келетін Романовтар мен Шыңғыс хан ұрпақтарын тіпті суқаны сүймейді. Ленин, Сталин деген лақап аттарымен танылған билеушілер елді ондаған жылдар бойы басқарса да, тақты мәңгілік сақтап қалуды көздемеген.
Алайда, «алаяқтар» талабы бір рет заңдастырылса және бұл Орта Азияда орын алса, олардың билігі ұзаққа созылып кетуі ғажап емес. Ортаазиялықтармен жұмыс жасауды көңілі қаламаса да, Иванға жүктелген міндет осы болатын. Қазақ пен өзбектің арасында өскендіктен, әрине, егер мүмкін болса, бұлардың ұлт ретінде жойылып кетпеуін және қалайды.
Бұл балалық шақ естеліктерін тұтас және әдемі қалпында сақтап қалудың бірден-бір тәсілі болатын.
Түстермен сәйкестіргенде, ол өзінің балалық шағын
«жасыл кезеңге» балайтыны рас. Шиеленісті «қызыл кезең» құрсауында қалған бүгінгі өміріндегі жалғыз бақыт көзі де сол болатын. Ортаазиялық миссияны орындау үшін оған түркі тілдерін меңгеруде шеберлікке жетіп, осы аймақ пен оның шекарасынан тыс соңғы жұмыстармен танысуына тура келген. Арқанмен жүрудің асқан шеберлері болса да, Кенесары мен Әмірсананың көздерін жою үшін осыншама күш-жігердің жұмсалып жатқанын ол еш түсіне алмаған.
ЖАҢА КӨШПЕНДІЛЕР: Беркшир, Англия
Хан лауазымын қайтарып алған Кенесары мен
Әмірсана бұл кезде Беркширде бақыттан бастары айналып жүрген. Онысыз да айтылуы қиын, ұзақ сонар аты-жөндеріне енді ханға лайық дәрежелері қосылып, екі джентельменнің көңілдері жайланды. Өзіңді ресми түрде ханзада жариялау мұншама шабыт сыйлайды деп кім ойлаған? Американың көнекөз қарттарының айтатын бір сөзі ғой. Әмірсана Лондон қалалық Кеңесінен тоқсан тоғыз жылға кішірек жер телімін алуға қол жеткізді. Жер өзіне түпкілікті берілмесе де, будда дініндегі ханзада соның өзін қанағат тұтқан. Келесі өмірінде дәл осы жердің қожайыны болудың оған қажеті де жоқ болатын.
Кенесарыға келетін болсақ, «Атилладағы» ұстаздарынан келе беретін екіұдай белгісі бар қағаздар сап тыйылған. Енді олар Кенесарының жазған эссесіне патшайыммен тілдесу құрметіне ие болған адамның жазбасы тұрғысынан қарай бастады. Ең бастысы, Кенесары мектеп старосталарынан тұратын «Секіргіштер» тобына («Атилла» Қоғамы) қосылу мәртебесіне ие болды. униформа киген ол часовнядағы шәкірттердің тәртібін қадағалап, оларды іс-шараларға шақырып, басшылық ететін болды. Кеудешесіне Қазақ хандығының туын жапсырып алған. Оның саяси өмірі өзі күткеннен де тез басталып кетті. Әрекетті неден бастауды екеуі де нақты білмегендіктен, жаңа көшпенділер өздерінің ресми дәрежелерін құпия ұстай тұруды жөн көрді. Бір жағынан, батыста қалып, арнайы кешкі астарға шақырту алу, жабық клубтарға бару, кез келген әулет мүшесінің өз қалауы бойынша таңдаған университетке түсуі сияқты ханға лайық жеңілдіктерді пайдалануларына болады.
Сондай-ақ, маңызды семинарлар мен вебинарларда өз елдерінің тарихы мен мәдениеті туралы әңгімелеп бере алады. Мысалы, мұражайлар маң даладан табылған археологиялық жәдігерлерді көрсету үшін бұларды қуана қабылдар еді.
Бірақ Кенесарыға бұлардың бірі де ұнамады... Мұның бәрі оның асқақ рухын қанағаттандыра алмас еді.
Әмірсана оны Патшайым аралына біржола қоныс теуіп қалуға көндірмекші болып еді, оған Кенесары мұндай көшпенділік рухына жат, отырықшы өмірге көндігуден бас тартты. Ел тарихын «Атилланың» шаң басқан ескі кітаптарынан оқып қанығып алған Кенесары Орталық
Азиядағы саяси жаңалықтардың бәрінен хабардар еді, сондықтан, өзінің шытырман қызыққа толы болады деп сенген келешегін Қазақстанмен байланыстырғысы келді. Әр адымын аттаған сайын дала сарыны елітіп, жаны байыз таппаған.
Көгілдір аспан астында кез келген ойын ережесін бұзып, өзгертіп, кез келген status quo-ға қарсы тұра білетін технологиялық һәм мәдени жаңалықтарды дендетіп, қазақтардың тұрмыс-тіршілігін өзгертуге себеп болғаны рас. Ақыр аяғында мол дәулетке қол жеткізгендері көшпенділік салтын өз қалауларынша ұстанып, оңтүстіктің жайлы қысын қыстанып, жан рахатын сыйлайтын салқын самалы бар солтүстікте жаз жайлауын қоныстандыратын болған. Күллі әлемге қанатын жайған жаңа көшпенділер осындай бір серпінді өмір салтынан өмір сүрудің толыққанды да салауатты жолын көрген.
Адам баласы осылайша қайтадан табиғатқа бір табан жақындады, ал заманауи киіз үйлер бұрынғысынан әлдеқайда жайлы, экологиялық таза болатын. Әрбір қазақстандық ерлі-зайыптының экологиялық таза баспанаға қол жеткізулеріне мүмкіндік ашылған. Енді олар есіл өмірін ипотека төлеп, я жемқорлықпен байыған мемлекеттік шенеуніктерге қызмет етіп, кедейшілікте өткізуден біржола құтылғандай еді. Кенесары ұлы даланы еркін жайлаған бақуатты елін көз алдына елестетіп, жарқын болашақ үшін өмірін паш етуге бел байлаған. Ол осынау әлеуметтік трансформация шағында
Әмірсананың өзіне қол ұшын созып, қасында болғанын қалады.
Әмірсанаға келсек, Қазақстанға тартып кетуге оның еш ықыласы жоқ-тын. Кенесарының бұған туыс болып келетіні рас. Ол жақта да ұйғырлар көп шоғырланған, яғни, жақсы көретін ұйғыр ауқатынан қол үзіп қалам дейтін емес. Мәселе, қазақтар жоңғарларды ата жауы санайтын. Жоңғардың басым бөлігін 1750 жылдары
Сянлун әскерлері жойып жібергені рас, егер Әмірсанаға біреу жан сөзін айтқызар болса, бұл күнгі қазақтар үшін
Өз тұтастығын нығайта түсу үшін қазақтар баяғыда сүйегі қурап қалған «дұшпандарына» кіжінгеннен рахат табатынын Елдар Хосе де білетін, ал енді орыс пен қытайды жау дейін десе, саяси салдары алапат болатыны тағы анық.
Қазақтар тарихи жадыны түгендеуге соншалықты құштар емес болатын; оларға көп нәрсеге абай болуы қажет екені рас. Бойында жартылай қазақ, жартылай мексикалықтың қаны бар дипломат пен реинкарнацияға ұшыраған жоңғар ханзадасына ортақ бір қасиет болса, өкінішке орай, ол – осындай дүниелерді жүрекке жақын қабылдайтын мінездерінде жатқан.
Әмірсана ұйғырдың тәніне қонған жоңғардың жанын арқалап жүрген өзін былай қойғанда, той-томалақ, жиында руы басқа болғаны үшін ғана түртпектеп жататын ортаға түсіп қалып, опа таппасын білді. Сөйтсе де, бұған қарамастан, Кенесарыны ол жаққа жалғыз жібергісі келмеген. Шыңжаңда тағылымдамадан өткен
Әмірсана тоталитарлық режиммен байланысудың қандай болатынын өте жақсы білетін. 1750 жылдарда Абылай ханның өзіне көрсеткен адамшылығын есіне ала отырып, дүниеге қайта келген
Әмірсана ұлы хан немересіне қол ұшын созу арқылы сол жақсылығын қайтаруды ұйғарды. Ләйләдан алған дәрісін іс жүзінде байқап көргісі келіп, бұл ойын әбден таразылаған. Сөйтіп, трансценденттік техникалардың көмегімен 1750 жылдарға өтіп, Бурабайдағы
Абылай ханды бақылауға көшті, ондағы ойы, Бірінші білгісі келген:
«Қазақтың мірдің оғындай сөздерін естігенше, жоңғардың өткір найзасына қарсы шапқан артық.
Алғашқысы айтыста жыртылып айрылады. Бала кезімде ақындардың сөз тартыстыратын кездерін қызық көруші едім, әсіресе, Наурыз мейрамындағы айтыстар керемет болушы еді.. Бірақ бұл күні жәй көрермен емес, айтыскерлердің көкпарына өзім айналған шақта, айтыс тыңдауға ынтам да кеми түскендей.
Алайда, дәл мына айтысқа қатысуыма тура келді.
Ол жерге шат көңілмен аттануым маңызды болды.
Ашығын айтқанда, осыдан бір жыл бұрын шүршіттерге (мәнчжүрлерге) он мың жорық атын сатып, бұл айтысқа демеушілік жасаған едім. Алғашында бәрі керемет еді. Дәл осы күні бір ойлаған ойым жүзеге асуы керек болатын. Алайда, «адамның басы – Алланың добы» деген рас екен.
Қызық-ау... Мен де бала кезімде поэзияға жақын едім ғой. Алғашқы өлеңім қаңбақ жайында болатын.
Еркегі – жау, ұрғашысы – сүйікті жарымыз болған жоңғар жұрты кездесіп қалмайтын жерлерде түлігінің соңынан көшіп-қонып жүретін халқымның тағдырын сол қаңбақ байланыстырыппын.
Несін айтайын, айтыс жақсы өтті. Тақырыпқа емес, ақындардың стилі мен шығармашылығын бағалауға тырыстым. Сынауға келгенде терім қалыңдап кететіні рас. Бұл менің тәжірибемнің артып келе жатқанын көрсететін болар. Кейбір ақындар әйелдерім мен ұлдарымды көбірек сынап, солайша менің жүргізіп отырған саясатымды қолдаған кездері болды. әділқазылар ісіне араласты деп, маған сөз қамшысы аямай жауар еді.
Ақындар айтыста сөздері таусылған соң емес, логикалық үйлесімнің кемшілігінен де жеңіледі. Тыңдарман даудың әлсірегенін бірден сезіп қояды, ал әділетсіздікті тек әдемі сөздермен қолдау жеткіліксіз. Қазір саяси босқын болып, Бурабайда, менің қанатымның астында жүрген жоңғар досым Әмірсана жайында ақындардың не айтып жатқанын тыңдау да аса қызық. Оған бұлайша қолдау көрсеткеніме халқымның көпшілігі қарсы, дей тұрғанмен, бұл қарапайым халық жер саясаты, тектілік пен достық жайында не түсінсін? Кейде ақындар ұйқас қуалаймын деп, мән мәйегін тәрк ете салатыны бар. Бұл дұрыс емес. Әлгі айтстағы Керей ақын не деп еді:
Мынау күн де кеп жетті-ау,
Түнге күнді теңелткен.
Ақын да тең шендіге,
Айтар сөзін бұқпайтын.
Кешегі қасқыр бүгінде
Иіскелеген иесін
Итке айналса не етерсің?
Қуғын көрген қу түлкі
Қыранменен тең бе еді?
Салған сайын бөрі ізін
Айдаһар жетер арындап,
Киіз үйдей кие ішін
Мұң менен жасқа толтырып.
«Атығайға барсаң ақынмын деме» деген қазақта мақал бар. Олай дейтіні, бұл елмен сөз таластырғандардың қарсы уәж айта алмаған. Бір жерін қалжыңға жығып, бір жерінде елдің мықтылығын тілге тиек еткен ақын әншейінде шулап, қолдау білдіріп отыратын тыңдарманға сөзін өткізе алмаған. Мен де сол жерде болып,
Әмірсанаға қол ұшын беру жайын толғанып тұрған едім. Қонағым, балдызым, бір жағынан, өзіме күйеу бала болып келетін Әмірсананың тұтқыны болған кезімде де, дәл ол сияқты көмекке зәру болмағанмын...»
Әмірсана жаңа көзқараспен өткенді парақтап отырып, бағзы өмірінің шежіресіне қаныға түсті. Жаны өмірге қайта түлегеннен кейін ол Патшайымның батасын алған сәттен кейінгі оқиғаларды ғана есте сақтап қоймай, бір кезде өмір сүрген адамдардың ойын оқуды да меңгеріп алды. Ықылымның елесі барған сайын айқындала түскен.
Кенесары оның малдас құрып алып, медитация үстінде әртүрлі тілде сөйлей бастайтын сәтін бақылап отырғанды ұнататын. Құлаққа жағымды естілетін ұйғыр тілі мен тосын әрі дөрекілеу шығатын моңғол тілінде мінсіз сөйлеп отырғанда, арасында қазақ тілінің әуезі де естіліп қалып жататын. Осындайда атасы Абылайдың дауысы құлағына жеткен сайын Кенесары селт ете қалушы еді.
Әмірсана сеансты тәмамдаған кезде, Кенесары тағы бір қайталауды сұрайтын. Әмірсана бірде келіссе, бірде алдындағы медитациядан есте қалғандарын қайталап айтып береді. Кенесары байқай ма, жоқ па, әйтеуір, Әмірсана
Абылайдың мына бір сөздерін жиі қайталаушы еді:
«Қазақ пен жоңғар арасы қай кезде де шиеленісті болғаны рас. Жауласқан кезде «жоңғарлар», «ойраттар» келгенде «қалмақтар» деп атадық. Сан ғасырлар бұрын бізге Алладан білім мен шабыт берілгенде, жоңғарлар өздерінің бақсылық әдет-ғұрыптарына берік болып қалуды ұйғарған.
Сол кезде біз оларды «қалмақ» атандыра бастадық, яғни, имамдарымыз айтқандай, бұл кәпірлік немесе жахилият жолында қалған дегенді білдіретін еді. Бірақ олар кәпірлік құрсауында сол беті қалып қоймай, кейіннен будда дініне бас иді, тибет алуандығының сарғыш сенімін және қабылдады. Кей жоңғардың тақырбастанып, аскеттік жолды ұстануын қазақтар қызық көретін. Сөйткен бабаларымыздың: «аруларын алуға бәсекелес азайғаны жақсы» деп қалжың айтқаны да содан.
Жоңғарлар болса, далада пацифизмге жолдың жабық екенін тағы бір дәлелдеді. Өмір сүру үшін күрес медитациядан да маңыздырақ еді. Жоңғарлар соңғы жүз жыл бойы қазаққа шабуыл жасап, жаңа текетірестердің алдын алу үшін мені аманат (кепіл) етіп алған.
Шыңғыс бабам аманат алудың осы жүйесін енгізгеніне шүкір дейік. Ол өзінің Йассы заңдарында орынсыз бүлдіру мен кісі өлтіруді заңмен шектеді.
Сондықтан Қалдан Сереннің мені бір мезгілде қонағы әрі тұтқыны етіп алудан басқа амалы қалмаған. Мен Әмірсананы сол кезде жолықтырдым. Ол
Ханбалықтан (Пекин) жаңа ғана оралған шәкірт еді, атасымен бірге уақыт өткізгенді ұнататын, одан сабақтың нағыз төресін – дала даналығын үйренетін.
Мен де Қалдан Серенмен әңгіме-дүкен құрғанды ұнататынмын; бұл «тұтқындағы» тамаша сөйлеуді үйрендім, Әмірсанадан олардың жазуын үйрену де қызық болды. Әсіресе, масаң кезінде ол ерекше жақсы мұғалім болып кетуші еді. Сөйткен Әмірсана бір күні өзі қатты құрмет тұтатын, Ханбалықта алдынан сабақ алған Императордан қашып, маған пана іздеп келетінін еш ойламаған екенмін.
Сянлунның қатесі сол, ол қарапайым қытайлықтардың өзі туралы не ойлайтынына тым қатты мән беретін. Сарай істеріне көп көңіл бөлем деп, өзінің мәнчжүрлік шүршіт көшпенді дәстүрін ұмытты.
Сөйтіп, біздің ата-бабаларымызбен, моңғол, жоңғармен түбі бір болғанына қарамастан, көшпенді қандастарына қарсы шығуды ұйғарды.
Орыстардың бұларды «мәнчжүр» деп атайтыны қызық, өз тегін, болмысын ұмытқан адамға айтылатын осыған ұқсас атау бізде де бар. Ол парсы тілінен шыққан «мәңгүрт» сөзі. Қайткенде мәңгүрт болмау керек?»
Неге екені белгісіз, дәл осы жерге келгенде Әмірсана үнемі кідіріп қала беретін. Тағылымдамадан өтіп жүрген уақытында Әмірсана өзінің шын болмысын, дінін ұмытқан мәңгүртке айналып үлгергенін Кенесары кенет аңғарғандай болды. Сөйтсе де, батыл да айлалы
Әмірсана жаңа тұлғаға да айнала білгені айқын көрінді.
«Мүмкін, адамға ішкі от-жалынын сақтап қала білу маңызды шығар», – деп ойлады Кенесары. Ішкі жалының сөнбесе, кімге айналғандығыңның қатты маңызы болмайды. Өзінен сондай бір күш-қуат тапса және мұның орнында өзі болса, Бірінші Кенесары не істер еді?
Қозғановты биліктен тайдырар ма еді?
КОСТЯ ХАКЕР: 2015 жыл, Полтава, Украина
Костя Украинаның көне қалаларының бірі
Полтаваның сыртындағы әжесінің саяжайында код жазумен айналысатын. XVIII ғасырда орыстың әйел императорына қарсы көтеріліс жасаған Емельян Пугачевты қолдаған өршіл казактардың ұрпағы екенін мақтан тұтатын Костяның мінезі Үкімет жұмысына келмейтін, бір орында тапжылмай отырып істейтін міндеттемелерді суқаны сүймеуші еді. Ол өзі сияқты казак балаларымен қаланың Кобыща сынды қатал ауданында шыңдалып өскен болатын.
Украин ұлдары шетінен құмар бокс спортына шұғылданатын Костя жастайынан код жазумен де әуестенді. Мемлекеттік Қауіпсіздік Комитетінің ресейлік мұрагері болып келетін Федералды Қауіпсіздік
Қызметіне жұмыс істеуден бас тартқан. Сол себептен де, Полтавада тұрақталған орыстың эмигрант хакерлерінің жиналатын орны мұның әжесінің саяжайы болатын. Хакерлердің біріне бастауышта сабақ бергендіктен, әлгілер әжесінен ешқандай секем алған емес. Ешкі сүті мен бәліштерін үзбей жеткізіп тұратын мейірбан екен, Костяны өз командаларына алып, оны хакер сияқты ойлауға, компьютерлік код жазуға және «код бұзуға» үйрете бастады.
Әбден тозығы жеткен саяжайдың сыртынан өткен жүргіншілер бұл жерде ресейлік жаңа буынның ең үздік хакерлері отырғанын елестете де алмас еді.
Университетте бірге оқыған достары Солтүстік
Калифорнияда, Силикон алқабы ұсынған жетістіктерден ләззат алып жүріп жатқанда, бұл рыцарьлардың таңдауы Ұлы Петр шведтермен шешуші шайқастарын жүргізген Полтаваға түскен. Күлкілісі сол, бұлар қазір орыстардың емес, шведтердің шебінде еді: кейбір байсалды скандинавиялық белсенділермен, Джулиан Ассанждың «Wikileaks» монументалды жобасымен және бір топ американдықтардың есептік валюта жұмысына қол ұшын берумен айналысып отырған.
Полтава – мыңдаған жылдар бұрын сақтардың көшіп-қонып жүретін мекені болғаны рас. Одан кейінгі тарихта да бұл жердің төсінде талай қиян-кескі ұрыстар жүріп, көшпенділер әрдайым бір-біріне қылыш көтерген. Айтып-айтпай не керек, осы кезге дейін Полтава топырағы қанмен әбден құнарланғаны рас. Бұл жігіттер, егер өздері қаласа, тез арада мультимиллионерге айналып шыға келерін Костя тез түсінді, алайда, олардың көздеген мақсатының ауқымы бұдан да зор болатын. Код жазып отырып, бір-бірімен шүйіркелесіп отырғандарға қарап, бір күні қатарларына қосылуды, сөйтіп, әлемдік оқиғаларға ықпал етуді армандап кетті.
Олимпиада кезінде казактардың бір тобына «Pussy
Riot» белсенділерін ұрып-соғуды бұйырғанда,
Костя акцияға қатысқан ханымдарға, әсіресе өзі қатты құрметтейтін өзі анархист, өзі феминист Надя
Толоконниковаға жасалған зорлық-зомбылықты көріп отырып, көшпендіге жараспайтын жат мінез көрсеткендерге ашу-ызасы қайнады. Дәл осы сәт қазіргі өзінің буынына өмірдің мәнін қайта сезінуге жол ашып, табиғатынан әлсіз, зұлым адамдарға құл болуға тосқауыл қоятын көшпенді ұрпағына текті әрі рухты бір тұлға керек екенін түсінген. Сөйтіп, Пугачев сияқты рухты біреудің қайтып оралуын жан-тәнімен қалаған.
Сайып келгенде, Пугачев таңқаларлық құбылыс жасапты: империяға қарсы көтерілген кезде тілі басқа, діні бөлек демей, күллі көшпенді халықтарының басын біріктіре білген екен. Пугачевтің бұл жетістігінің сыры қарапайым еді: агрессияны күшейткен Ресей империясының құлдығына біржолата түсіп қалу қаупі барған сайын үдей түскен шақта көшпенді ұрпағына ескіден қалыптасқан өзіндік өмір салтын, ойлау жүйесін сақтап қалу маңызды болды. Барлық көшпендінің қалауы құлдық қамытынан мойын босатып алу болатын. Пугачев өзінің «ойынына» кішкентай бір трюкті қосып жіберген: ол өз-өзін жалпақ жұртқа: «Ұлы Екатеринаның о дүниелік болған күйеуі, қайта «тірілген» Үшінші
Петрмін» деп жариялап жіберді. Екатерина жергілікті жұрттың ділін жете түсінбейтін нағыз «жатжұрттық» ханымның өзі тұғын, ал қара халыққа Шығыс пен біреу қажет еді.
Пах, шіркін, Надя Толоконникова Екатеринадан да гөрі Ұлы патшайым болуға лайық жан еді ғой, алайда, ол темір торға қамалды, ал Мәңгілік Басшының тым артық кеткені сондай, Надя басқа философтармен алмасқан хатын тәпсірлеп беріп отыруы үшін философия ғылымдарының кандидатын түрме күзетшісі етіп қойғызды. Идея дегенің бірегейлік тәрізді Ресей үшін аса қауіпті-тін.
Костя осындай ойларға дендеген сайын Мәңгілік
Басшыны тағынан тайдыру керек деген ойға беки түсті.
Кремльмен ісі бар тараптың неғұрлым батыл әрекетке көшкені дұрыс. Костяның біздің кейіпкерлерімізден айырмашылығы сол, ол дара көшбасшы билігіне қарсы болатын, мейлі, әлгі басшы қанша жерден мықты, тартымды бола берсін.
Пугачевты «Үшінші Петрдің өзі екен» деген сыңайдағы аңыздың оны көтерілісшілер талабын «қолдау» желеуімен билік залдарынан келген арандатушы емес,
Құдайдың өзі жіберген құтқарушы деп қабылдауға жол ашқаны рас. Енді қазір сол Пугачевты өмірге қайта әкелуге болар еді-ау, бірақ ол өсіп-жетілем дегенше, есіл уақыттың босқа өтіп кететіні анық. Костяның асығыстық танытуының да жөні бар, нәресте дүниеге келіп, ержетіп, Надяны түрмеден босатқанша, ана қыз әнші
Пугачеваның жасына келіп қалмай ма? «Әй, сонда да жас жігіттер оған көз салар еді-ау» деп тамсанып қойды
Костя. Қайткенде де, дәл қазір Пугачев идеясы өзектілігінің түкірігі жерге тимей тұрған. жерінде жасанды интеллект жасап шығуға итермелеп әкелген. Осылайша, Костяның «Ж.И. Пугачев» деп аталатын жаңа жасанды интеллект машинасын ойлап табу миссиясы басталған. Жас жігіттің түпкілікті мақсатынан тәлімгерлерінің еш хабары болмаса да,
Костяның технологиялық инновациялары бірауыздан құпталған. Жаңадан пайда болып жатқан панномадизм бағыты еліктіретін Костя Орталық Азия мен Моңғолия тарихын зерттеп жүрген. Осы екі арада Надя да түрмеден босатылды да, енді мейірімділігі түсіп, асқан кеңшілік жасағаны үшін Мәңгілік Басшыға рахметін айтып, оған қарыздар болудың орнына, Костя ұзақ сонар бір
«ойынға» кірісуге шешім қабылдады.
Сонымен, қасиетті Пугачев «қайта тірілу» үстінде еді, алайда, қасында адал генералдары болмаса, тіпті әулие Үшінші Петрдің өзінің де қолынан дәнеме келмесі анық, ал ондай қолбасшыларды тек шексіз қазақ даласынан табуға болатын. Костя өзі ойлап жүрген Еуразия экожүйесі кезінде Ресей мен Қытайдың шектен шыққан агрессиясының әділетсіз құрбаны болған Кенесары мен
Әмірсанасыз мәні кірмейтінін түсінген. Костяның ойға алған жоспарын жүзеге асыруына саясат тұрмақ, табиғаттың өзі де септесіп тұрғандай еді. 2013 жылы, Қытай Халық Республикасының төрағасы Си Цзиньпин өзінің Қазақстанға сапары кезінде
Назарбаев университетіне барып, «Бір белдеу, бір жол» бастамасын ұсынғанын Полтава өңірі де жаңалыққа айналдырған. Осыдан кейін Қытай Халық партиясы 1750 жылдары миллионға жуық жоңғар қырылған
Шыңжаңда миллиондаған ұйғырды тағылымдамадан
Бұл кезде Костя өзінің Полтавадағы үйінде «Ж.И. Пугачев» жобасын жанын сала баптап отырған-тын. Көшпенділердің ұлылығын өздеріне қайтару үшін ғана жасалған бұл машинаның ең қуатты құрылғы болуын жан-тәнімен қалады ол. «Ж.И. Пугачев» елуден астам тілде еркін сөйлейтін, соның ішінде, түркі, славян, моңғол тілдерінің толып жатқан диалектілерін де жылдам анықтай алушы еді. Бұл машина көшпенділер тарихы, әдебиеті мен мәдениеті туралы миллиондаған блог жазбаларды, мақалалар мен кітаптарды, деректі фильмдерді, лекциялар мен диссертацияларды мүжгілеп, талдап та тастаған. Қазақ, башқұрт, якут, казак, эвенк, қалмақ, ойрат, моңғол, мәнчжүр, мәмлүк, қырғыз, бурят жамағаты жайлы деректі Шығыстану институттарының бұрын-соңды зерттеген, я зерттеу үстіндегі деректерінен әлдеқайда көбірек білетін.
«Ж.И. Пугачев» көшпенділік салты мен геосаясат мәселелеріне де жетік-тін әрі барлық этикасын жіті сақтайтын. Костя өз өнімінің кез келген америкалық, ресейлік немесе қытайлық жасанды интеллект суперкомпьютерлерінен де күшті болғанын қалады. Ресейлік хакерлермен күнделікті етене қарым-қатынас жасап отырған соң, «Ж.И. Пугачев» жобасын күннен-күнге жетілдіре түсуге барлық мүмкіндігі бар еді. Ең бастысы,
Полтавада жасап шығарылған машинаның бір ерекшелігі, тұрған жерінен тәуелсіз, барынша орталықсыздандырылғандығында жатқан.
Украина тумасы Костяның ырымға сенетіні соншалық, күндердің бір күнінде тағдыр жат елдің қоластына өтсе, еш таң қалмас еді. 1990 жылдардың басында Украина ядролық арсеналынан өз еркімен бас тартқаннан кейін бұл ел әскери жағынан да, саяси жағынан да әлсіреп қалғаны рас. Қандай жағдайда да, стратегиялық тұрғыдан маңызды бола тұрып, іс жүзінде ешқашан пайдаланылып көрмеген қыруар ядролық қарулардан да дәрежесі зор «Пугачевті» бақылаудан
Костяның ешқашан бас тартпайтыны айқын болатын.
Әмірсананың кейпіне ену үшін Костя құрылғысының көмегіне жүгіне отырып, Шыңжаңдағы тағылымдамадан өту бағдарламасының деректер орталығын бұзып кірген, сөйтіп, смартфонды басқару жүйесін өз қолына алып, тіпті, ішіндегі біреуінің Лейла деген жасанды интеллект арқылы миын «шайып» та үлгерген.
Елес жетегіне еріп әрі кейбір идеологиялық мәселелерде табанды мінезінен тайқымаған Абдолланы сол жерден жолықтырғанын Костя әсте «жолым болдыға» балаған. Хакер әлгі «алаяқты» бастан-аяқ «жетектеп әкеліп», оны жоңғар ханзадасының қайтып оралуын 250 жылдан астам уақыт күтіп жүрген Сібір мен Қытай көшпенділерін басқаруға әбден даярлауы керек болатын. Әулие болжамды жүзеге асырудың дер шағы енді туғандай еді. 2020 жылы Ұлы пандемия басталып, «жаппай дамылдау» мәжбүрлігі туғанда, алматылық профессор
Аңсар Төлеңгітұлының миын жақсылап «сүзгіден өткізу» бұған өмірдің өзі ұсынып тұрған жалғыз мүмкіндік екендігін Костя жақсы түсінген. Профессор Орталық
Азиядағы ең маңызды генетикалық материалдармен біраз уақыт бұрын мұның назарына іліккен болатын.
Қазақтың соңғы ханын клондау оның қолынан келетініне Костяның еш күмәні болмаған. «Ж.И. Пугачев»
YouTube және басқа сайттар арқылы Аңсарға мақсатты түрде қажет ақпараттарды жіберіп отырды.
Псевдотарихшылар құрастырып, интернетке тоғытатын толып жатқан қысқа бейнероликтерді көз алдына көлбеңдетіп, байғұс профессорды үздіксіз «бомбалаумен» болған.
XVIII ғасырда Емельян Пугачевтың қолынан келгендегідей, өзі ойлап тапқан «Пугачев» де көшпенділердің басын біріктіреді, сөйтіп, отырықшы Ресейдің ықпалынан шығарады деген сенімде болды ол. Ұлы
Петрдің басты қателігі, ол ескі сенім мен туған халқын сатып кеткен болатын. Астананы Петербургке көшірді де, кезінде көшпенділер жанына жақын тұтқан Мәскеу мен Қазанды үлкен бір «ауылға» айналдырып жіберді.
Бұрынғы дала даңқын өзіне қайтарудың уақыты енді туған. Казактардың «оянып», тәрбиесін жөндеп, орыстардың қанауынан босанатын кезі келген. Бұл орайда,
«Пугачев» өз мақсатына жете білгені сөзсіз.
ӘЛЕМДІК КӨШПЕНДІЛЕР: ОЙЫНЫ 2038 жыл, Бурабай, Қазақстан
Адам зорлық-зомбылықты әртүрлі қабылдайды.
Біреуін жасытса, біреуін, керісінше, қайрай түседі.
Сочидегі қысқы Олимпиада кезіндегі «Pussy Riot» оқиғасына куә болғаннан кейін Костяның бойына батылдық кірді. Ол өз казактарының әдепті һәм ізгілік иесіне айналуларына қалай көмектесуді ойлап тауып қана қоймай, сонымен бірге, көшпенділік пен рыцарьлыққа қатысты барлық нәрсенің білгірі болып алуға бел байлады. Ұзақ уақыт геймер болып, кейіннен хакерлікпен айналысып кеткен ол көшпенділер туралы мәліметтің бәрін ойын түрінде меңгергісі келген. Несі бар, балалық шағында қызыққан ойындарының жетілдірілген түрлерімен ересектердің де ойнауға әуес екені өтірік емес қой? Сайып келгенде, өмірдің өзі де ойын емес пе, мәні тек кімнің немен және кіммен ойнағысы келетіндігінде жатыр. 2014 жылы Костя дәл осындай оймен Қырғызстанның әлемге әйгілі Ыстықкөліне таяу жердегі Шолпанатада ойынын тамашалауға аттанған. Ол нағыз көшпендінің қандай болатынын сезініп, тым еуропаланып кеткен туған Полтавасында өзіне ненің жетіспей жүргенін анықтап алғысы келді. Орта Азияның барлық елдерінен жиналған көшпенділерді көріп, адуын күшке тәнті болып, болашақтағы осындай бір ойындарда көшпенділер көшбасшыларының құрылтайын немесе конференцияын өткізуге бекінді. 2038 жылы сол ойлаған ойының сәті келіп,
Қазақстанның Бурабай жерінде Дүниежүзілік көшпенділер ойындарының ұйымдастырылуына ұйытқы болып, оған Кенесары мен Әмірсананың құрметті қонақ ретінде шақыруды Костя «Пугачевке» тапсырды.
Жақында ғана хандық титулдарын алған жаңа көшпелілер өз «халықтарымен» сөйлесу мүмкіндігі туатынына қуанады.
Көп өмірін Алматы мен Беркширде өткізген
Кенесары үшін Бірінші Кенесары туып-өскен Бурабай жер жәннатынан бір де кем емес көрінген. Абылай ханның өзі де жыл мерзімі мен саяси жағдайға қарай ел билігін осынау Бурабай жерінде, немесе қасиетті Түркістанда отырып жүргізгені белгілі. Бірінші
Кенесары үңгірінен үзілмейтін саяхатшылар легіне бұл жерде бүлікші ханның сүйіктісін алғаш рет сүйгені туралы жалған «аңыздың» айтылып жүргені Кенесарыны әрі-сәрі күйде қалдырды. «Бүлікші хан бұл үңгірде артына түскен орыстардан бас сауғалаған» делініпті тағы бір аңызда. Кеңестік үгіт-насихат машинасы КСРО ыдырап кеткеніне елу жыл өткеніне қарамастан, әлі белсенді жұмыс істеп тұрғаны анық көрінген. Өзі де соғыс шындығында, ешқашан ешкімнен жасырынып жатпасы анық еді.
Әмірсана да Бурабайға қайта табаны тигеніне қуанды. Мұны шексіз даналыққа үйреткен, Абылай ханның сұлу қызына ғашық еткен Бурабай, оның үстіне, бұл жер
Орта Азия тарихындағы ең бір аласапыран кезеңдерде өзіне саяси баспана болғанын қалай ұмытсын. Қазіргі
Қазақстан Абылай хан заманындағыдай қауіпсіздікке мұқтаждар мен әділетсіздікке ұшырағандарға қорған бола алатындай қуатты емес еді. Ол кезде идеалдар мен құндылықтар бәрінен жоғары болғаны рас.
Костя ә дегенде жаңа көшпенділердің қасына барып, танысудан іркіліп қалды. Алдымен алыстан бақылап, жағдайды зерттеп алғысы келген. Осы кездесуге дейін бұл екеуі жайлы барлық деректі «Пугачев» алдына тосқан бұлардың ұялы телефондарынан, мектеп пен лагерь жазбаларынан, бақылау камераларынан, я бұлар жайлы басқа адамдардан естіген сөздерінен ғана біліп келген еді. Костя «жасанды интеллекттің» артында тұрған адамның өзі екенін білдірмей, мүмкіндігінше бейтарап күйде тілдескісі келді. Әйтпесе, археологтарға Кенесарының мәйітін табуға септескен,
Аңсар Төлеңгітұлын Кенесарыны клондауға көндірген,
Шыңжаң жасанды интеллектісі Ләйләны «бұзып кіріп», оны басқару арқылы Абдолланың миында «төңкеріс жасап», оны Әмірсанаға айналдырған, Томиристі
Надеждамен таныстырған, Англия патшайымын көшпенді көсемдерімен кездесіп, танысуын ұйымдастырған
«Пугачев» емес пе еді? бармауының тағы бір себебі, ол Иван Андреевичтің де бұрын Бурабайға келіп, жаңа көшпенділерді бақылап жүргенін байқаған. Оны да көзден таса еткісі келмеді.
Егер Иван Андреевич «Новичок 8.0» деп аталатын атақты ресейлік токсиннің соңғы нұсқасын қолдануға шешім қабылдаса, бұған Костя таң қалмас еді. Енді жаңа көшпенділердің сырт киімдерімен қоса іш киімдерін де жіті қадағалау қажет болды. Егер токсин Кенесарының іш киіміне түсетін болса, оны қайта клондаудан басқа шара қалмайтыны анық.
Бір қызығы, өзінің барлық жоспарларынан
«Пугачевтың» толық хабардар екендігінен һәм
Костяның жаңа көшпенділерді қорғау үшін де осында жүргендігінен Иван Андреевич мүлдем хабарсыз еді.
Сөйтсе де асқан сақтық танытып, өзін Сібірден келген саяхатшы ретінде көрсетіп, мәскеулік акцентін жасыруға тырысқан. Іс-шара, әдеттегідей, алуан түрлі ұлттық ойындардан басталды. Бұл күні Тынық мұхиты мен
Атлант мұхиты, Арктика мен Үндістан арасындағы тау мен даладан ағылған адамдар Бурабай баурайында жиналды. Күрестің әр халыққа тән өз тәсілдері болса да, ең басты мақсаты ортақ: жеңу я жеңілу екені белгілі. Мұндай аламан жарыста, әрине, ешкімнің жеңілгісі келмейді. Жиналған жұртшылық қазақ күресі мен қырғыз күресі, парсы пехлаваниі мен түрікмен гореші, өзбек күресі мен әзірбайжан гулеші, моңғол бокхы мен ресей самбосы, корей ссиреумы мен жапондық сумосы, я басқа да күрес түрлерін тамашалап, бір қарқ болған.
Кенесары мен Әмірсана осыншама көп балуанды бір жерден ешқашан көрген емес. Кезінде ата-бабалары жасақтаған шығар-ау деп, таңдай қаққан. Өкінішке орай, алға кеткен елдер әскери жағдайларда киборгтар мен роботтарды, ұшқышсыз дрондарды пайдалануға көшкен, ал адам баласы жауынгер ретінде ендігі ештемеге жарамауға айналған. Мұндай текетіресте адам тым әлжуаз еді, қызметіне жоғарғы еңбекақы талап етіп, соғыстан кейін жақсы күтімді керек ететіні тағы бар. Киборгтар мен роботтар микробты елең қылмаса, адамдар ондай биологиялық қарудан шыбындай қырылып қалуы ғажап емес.
Күрестің шешуші сағатында көшпенділердің ұлы тартысы басталған. Қатысушылардың салмағы мен күресу стилі есепке алынбайтын жарыстың бұл кезеңі Костяға
«Moртал комбат» ойынын еске салды. Мысалы, алып моңғол палуаны буряттың шынашақтай самбо чемпионымен алысып жатты. Бұл жалғыз ғана ережесі бар, жалғыз ғана жеңімпаз анықталатын ойын еді.
Ережесі – қарсыластың жауырынын жерге тигізу. Жер жастанғаны – жеңілген болып саналады. Екінші, үшінші орын деген атымен жоқ.
Кенесары дара жеңімпаздық даңқы асқан Макиавель мен Шыңғыс хан кезеңін есіне алды. Бұл принциптің саяси күресте де қолданылатынына күмән жоқ. Егер бұл өзінің саяси амбициясы мен құқықтарына салмақпен қарайтын болса, мынау палуандардан қарсыласын қалай жерге алып ұруды үйренуі керек-ау. Онысыз да мұны көпшілік жер астынан оралған адамға санап жүр екен, демек, егер жерге бірнеше рет құлап тұрса да, оның ешқандай айыбы болмас. тарту және ең бір назар аударғаны – арқанмен жүру.
Соңғысын ойын басталудан бір ай бұрын ғана тізімге қосқан екен, сондықтан, ниет білдірушілер қарасы көп көрінбеді. Осындай аламанда өз қабілетін көрсетудің сәті келіп тұрғанын түсінген Әмірсананың арқасы қозып шыға келді. Ұйымдастыру комитетінің басшысы болса, Ұлыбританиядан келген адамның шараға қатысуы ойынға бедел үстейді деп шешті.
Кенесары басында Әмірсананың жеңіске жететініне күмәнданбаған, алайда, қанша жерден кәсіби дайындығы болса да, оның арқанда өнер көрсету тұрмақ, жәй жүріп-тұруына орасан кедергісі бар артық салмағын ескермеген екен. Нәтижесінде, Әмірсана бір қадам аттай бере, масқара болып, жерге құлап түсті.
Бір мөшек кәртөшке құсап, ішімен топ ете қалғаны мұндай қорлық болар ма?!
Кенесары досына жаны ашып кетті. Ханзаданы сүйемелдеп тұрғызып, көп арасынан тысқары алып шықты да, көгілдір Көкшеге көз жіберіп тұрып былай деді:
«Мені уақыттың жіңішке жібімен Кенесары ханға алып баршы, бұрын сенің онымен кездесуге мүмкіндігің болмағаны рас, ал қазір мынау көк мұнар Көкшеге қарап тұрып, оның не ойлағанын білгім келіп тұр!» Әмірсана жиенінің жаңағы оқиғаны ұмытып, мұның жаңадан меңгеріп жүрген талантына көңілін бөліп әкеткен ізгі ниетін іштей бағалады да, бек риза болды. Қасындағы жалпақ тасқа малдас құрып отыра кетіп, құдды ХІХ ғасырдағы лондондық спиритуалист сияқты әртүрлі тілде сөйлей жөнелген. көрсетемін. Казактарды маған салмас бұрын, ендігі жерде менімен байланыспағаны хақ!»
Тым тосын ой ағынына тосқауыл қою үшін Кенесары
Әмірсананы иығынан сілкілеп жіберген: «Кенесарының ой ағысына түскеніңе сенімдісің бе?» – деп сұрады сосын. Әмірсана иығын қиқаң еткізіп, ештеме демеді, өйткені, осы кезде досының арқа тұсынан казакқа ұқсас біреудің өздеріне таяп келіп қалғанын көрген.
«Сәлем, джентельмендер. Кедергі жасағаныма ғапу өтінем. Өзімді таныстырсам айыпқа бұйырмассыздар», – деді Костя.
«Сәлем. Әрине, біз жай бір ойын ойнап отыр едік», – деді Кенесары.
«Бәріміз бұл жерде ойын ойнап жүрген жандармыз... Менің атым – Костя, толық айтсам, Константин болады».
«Қуаныштымыз, Костя. Менің атым Кенесары, мына кісі досым әрі нағашым Әмірсана», – деп сыпайы жауап қатты ол. – «Өкінішке орай, біздің атымыз қысқартып айтуға келмейді».
«Шынымды айтсам, Сіздер туралы көп нәрсе білемін. Сондықтан жүздескеніме қуаныштымын. Сонау 2014 жылы, қырғыз елінде Бірінші Дүниежүзілік ойындар өткен кезден бастап, көшпенділердің лидерлерімен кездесуді армандап жүр едім. Дәл осы қырғыз бен қазақ елдерінде тағдырлы төңкерістер болып өткеннен кейін көшпенділерді бастайтын тұлға керек екеніне көзім жеткен. Бұл елдерде демократия орнатып опа таппайсың, себебі, жеке таланттар мен дегдар тұлғаларды мойындап жатқан ешкім жоқ, өздерін басқаруға келісімдерін құпия шежіресін» оқып едім, онда барлық көшпенді тайпалар Шыңғысханға оның ұрпақтарына ешқашан опасыздық жасамауға һәм әрқашан бастарын июге серт берген. Біздің барлық қасіретіміз осынау ақсүйек жандарды сатып кеткеннен кейін басталғанға ұқсайды».
«Қызық-ау, сенің бізге қатысың қандай? Христиан дініндегі ақ нәсіл емессің бе?» – деді Әмірсана.
«Мамай ұрпағы қайда бағыт алды деп ойлайсыз?
Мен асқақ рухты казак боламын. Білемін... Менің ата-бабамды орыс патшалары сіздердің халықтарыңызға айтақтағанын, Сібір халықтарына не істегендерін де білемін. Дегенмен, біздің ішімізде оларға дейінгі Алтын
Орда моңғолдары мен қыпшақтарының үмбеті бар екені шындық», – деп жауап берді Костя.
Кенесары мұны естіп, мең-зең күйде қалды. Бұл қанішер казактардың түп негізінде қазақ, моңғол һәм жоңғарлармен қандай да бір қатысы бар деп ешқашан ойламапты.
«Қалай ойлайсың, көшпенділер неге Пугачевтың соңынан еріп, Қазанды алған?» – деп сұрақ қойды Костя.
«Әрине, шындығында, Емельянды Романов деп ойламағандықтан болар?» – деп, оған бірден қарсы уәж айтты Кенесары. Бұл сөзге үшеуі де күлген.
«Сіздерге менімен бірге Нұр-Сұлтан қаласына сапар шегуді ұсынамын», – деді Костя. – «Ол жерде бір жалықтырмайтын адамдармен кездесуге мүмкіндік бар».
Жоңғар ханзадасының өмірге қайта түлеген сыңарының арқанмен жүру мәнерін паш етпек болған талпынысын Иван Андреевич те алыстан бақылап көрген. жақсы мүмкіндігі болар ма екен деген ойға қалған.
Соңғы рет Ұлыбританияда бір орыс отбасын улап өлтіруге әрекет жасалғанда, Иван өзі ойлап тапқан осы бір сөз Мәскеу ауруханасының токсикология бөлімінде қалып кеткен еді. Десе де, Әмірсана «скрипплингі» соншалықты қызықты емес көрінді. Бір мезетте әрі ұйғыр, әрі жоңғар болып табылатын осынау біртүрлі адам
Ресей мен Қытай арасындағы қарым-қатынасқа пайдалануға жарап та тұрған сияқты. Бұл дәуірге еш қажеті жоқ, шақырылмаған қонақ іспетті адам – Кенесары ғой.
Қазақ арасында көрініс берген тәуелсіз көшбасшылық пен стратегиялық ойлаудың кез келген түрі қазақтың өз қолымен тұншықтырылуы керек!
«Голощекиннің қолдан жасаған ашаршылығынан жаппай көшетіні көшіп, өлетіні өлгеннен кейін һәм сталиндік репрессиялар мен тазартулардан кейін
Қазақстанда көшбасшылық қасиетке ие тұлғалар сиреп қалған. Коммунистік партия бойында мұндай қасиеттері байқалғандарға тез «компромат» тауып, оларды
Кеңес Одағының мүддесіне пайдаланды. Әрине, шалғай мекендер мен ауылдық жерлерде басшылық гені сақталғандар шығып жатты, бірақ олардың адам алғысыз жағдайда өмір сүргені соншалық, өз таланттарын ашып көрсетуге еш мүмкіншіліктері болмады.
Ертеректе партиялық логика осылай жұмыс істеді,
Мәңгілік Басшы да дәл осылай ойлайтын. Бұған қоса, негізінен қазақша сөйлейтін ауыл адамдары дер кезінде тиісті медициналық көмек ала алмайтын, шалғай ауылдарда мұғалімдердің жетіспеушілігінен талапқа сай білім алу мүмкін емес еді, қалаға келгендерінің жұмысты «місе тұтуға» тура келетін. Осындай бір ой құшағынан кенет серпілген Иван Андреевич айналасын шолып, көзімен жаңа көшпенділерді іздеп кетті.
НҰР-СҰЛТАН ҚАЛАСЫНДА: 2038, Нұр-Сұлтан, Қазақстан
Көшпенділер «даланың сары жотасы» атандырған
Сарыарқаның әсем түнін қақ жарып Костя, Кенесары мен Әмірсана үшеуі Нұр-Сұлтанға тақай бергенде, көкте самсаған жұлдыздарды қаланың жамыраған жарығы жұтып алды. Даладан қалаға кіре берген кезде
Костя өзінің жастау кезінде ресейлік хакерлермен бірге
Невадаға барған сапарын есіне алды. Қалталарындағы крипто-ақшаның көптігі соншалық, оларды бәтуасыз құмар ойындарына аяусыз құрту үшін Лос-Анджелестен
Лас-Вегасқа спорттық көлікпен барған еді. Бұл оқиға метағалам өзінің қармалауыштарымен бір-біріне байланған жан мен ақыл-ойды өзіне аяусыз тартып алғанға дейін, көп бұрын болған-тын.
Лас-Вегас сияқты
Нұр-Сұлтанның
«Пирамидасы», «Страт» тәрізді бақылау мұнарасы һәм барлық түр мен стильдегі жаңа ғимараттары ғана емес, ғажайып өршіл адамдары да бар еді.
Қала өз атауын талай рет өзгерткеніне қарамастан, мұнда дала мен Сібірдің түкпір-түкпірінен келген жаңа адамдардың жақсы сақталған мәдениеті көзге өткен соң Астана болды, ақыр соңында, Нұр-Сұлтан болып өзгертілген.
Кенесары да, Әмірсана да қаланы алғаш көргенде,
Қарақорымды естеріне алды. Қарақорым – Моңғол империясының ендігі қирандыға айналған астанасы болатын. Кенесары Атилладағы кейбір көне кітаптардан көшпенділердің Қарақорымды безендірген ерекше дизайны туралы оқыған. Қаланың қақ ортасында итальялық шеберлердің қолынан шыққан Күміс ағашы болғанын да білетін. Нұр-Сұлтанда да ағашқа ұқсатып салынған «Бәйтерек» монументі бар. Қарақорымның ерекшелігі сол – бұл қала саяси штаб, билік орталығы рөлін атқарды, Ұлы хан бұйрықтары осы арадан күллі
Моңғол империясына, тіпті ең шеткі провинцияларға да жетіп жататын. Бірақ қала ғұмыры ұзаққа бармаған.
Сондықтан, Кенесарыға: «Нұр-Сұлтан қашанға дейін тұрады екен?» деген ойдың келуі заңды еді.
Күллі әлем үшін уран, мұнай, биткоин және алтынның негізгі жеткізушісі болып отырған елге бас қала әділетті шешімдер ұсына алып отыр ма, ол жағы тағы белгісіз. Президент Қозғанов кезінде көріпкелдік һәм жаппай гипноздаумен әуестенетін он екі шаманнан құралған сұрапыл «әскерінің» арқасында орасан жетістікке қол жеткізгені рас. Мұндай әскердің бар екені ешкімге құпия да емес болатын, себебі, шамандар ұлттық телеарна өткізген конкурста іріктелгенін бәрі білетін. Шаман «әскерінің» кейін рәсімдерге қатысудан басқа пайдасы болмай қалған. Жүздеген Тұран сонша, Қазақстан Президенті әлемдегі ең мықты деген жасанды интеллект машиналарының бірін сол реакторлардың жанына қойғызған. Ол, әрине, «Шаман» деп аталды. Бұл жасанды интеллекттің өзіндік ерекшеліктері көп еді. Мысалы, «біз» және «бізді» есімдіктерін ғана қолдану талабын машинаның өзі қойды.
Шындығында, елді осы «Шаманның» басқаратынын бәрі де білетін.
Дегенмен, елде бұрынғысынша бес жыл сайын сайлау өткізіліп тұратын. Қалай екені белгісіз, әйтеуір, дәл сайлаудың алдында адамдар кенет Қозғановтың мінсіз Президент екенін білетін. Ол өзін көпшілік алдында ұстай алатын және ең бір күтпеген шешімдерді қабылдаудың шебері ретінде көрсетті. Мысалы,
Дүниежүзілік көшпенділер ойынын Бурабайда өткізу – Қозғановтың идеясы болатын. «Шаманның» көмегімен бұл шараның тұрақты түрде өткізілуіне ықпал етіп, одан ел бюджетіне біраз қаржы түсіруге де болатынын өзі болжаған.
Көшпенділерді қолдау бағдарламасын одан ары жетілдіре түсу үшін ол 2040 жылға қарай Қазақстан
Кенесарының басын қайтарып алатынын, сосын оны
Түркі-Моңғол одақтастығының рухани және мәдени астанасы болған әсем Түркістанға арулап қайта жерлеуін ұйымдастыратынын мәлімдеді. Сондай-ақ, Қозғанов қайтарылған бастың барлық қажетті генетикалық сынақтардан шетел елдердің мықты институттерінде өткізілетінін және алынған деректердің жалпыға қолжетімді болатынын да атап өткен. көп нәрсе өзгерген де сияқты. Ол ЭКСПО-ны көріп,
Орта Азия мен Сібірден жиналған көшпенділермен кездескен кезде бұл ғажайып қала Астана аталған.
Жап-жақсы киінген адамдардың көпшілігі сырттай бақытты әрі өзіне сенімді көрінгендерімен, шын мәнінде қаншалықты кедейшілікте өмір сүретінін Костя бірден байқап қойды. Шығыс пен Батыс арасындағы стратегиялық қарым-қатынастардың жақсы жолға қойылғандығына қарамастан, ол өз елі туралы, сапасыз өмір сүріп жатқан өз отандастары жайында ойлап кетті. Украина өзінің географиялық жағынан қолайлы жерде тұрғанын пайдаланудың орнына, өз тарихынан зардап шеккені рас. Астанаға келген бұл сапары Костяның көшпенділер мәдениетін жаңғыртуға және Еуразияның ұмыт қалған басқа да халықтарын қайтадан түлетуге деген ұмтылысын күшейтті.
Нұр-Сұлтанда жол қауіпсіздігі аса жақсы сақталғандығы көрінді. Шын мәнінде, жаяу жүргіншілер үшін ең қауіпсіз қала болып есептелетін, жол үстінен салынған жаяу көпірлердің өзі жүздеп саналатын. «Шаманның» айтуынша, аспалы теміржол көлігі қатынасы (халық
ЛРТ деп атапты) үшін тұрғызылған бәріне белгілі мұнаралардың кейбіреуі осындай көпірлерді салуда пайдаға жарап кеткені де рас. Енді қалған мұнараларды қандай пайдаға жарату керек деген мәселе туындағанда,
Әмірсана олардың кейбіреуінен арқанмен жүруге арналған тамаша жаттығу жолдарын жасауға болады деген көңіл-күйде еді, сондықтан бұл оны мүмкіндігінше,
Абылай ханмен қайта «тілдестіруге» көндірді. Егер шындаса, Әмірсана XVIII ғасыр тарихына біраз сәуле түсіре алар еді-ау.
Әмірсанаға мәжбүрлі түрде медитацияға кірген ұнамайтын; мұндайда өзін рухани саудагер сияқты сезінетін. Ол осынау бөгде сезімді жек көретін еді, алайда, кенет оған мұнаралардың бірінің үстінде медитация жасасам деген идея келді де, аяқ астынан сол ойына елти жөнелген. Уақытты босқа жібермей, Әбу-Дәби Плаза маңында шоқиып тұрған жалғыз мұнараны бетке алды да, үстіне көтерілген соң малдас құрып, медитациясын бастаған. Жоңғар ханзадасы бөгде тілдерде сөйлей жөнелуі үшін бір минуттан да аз уақыт кетті:
«Қалдан Серен мені біраз уақыт сарайында ұстап, өмір тәжірибесімен, жиған даналығымен бөлісті. Мен ол жерден кеткенше жүз рет сырласқан шығармыз.
Ол ықылымның ұлы тұлғалары жайында әңгіме шертіп, өзінің шүршіттерді (мәнчжүрлерді) қалай жеңгені, Далай-ламаны қалай қорғап қалғаны жайлы айтып, болашаққа деген көзқарастарымен бөлісетін.
Жоңғарлардың қазақтар сияқты біртұтас бола алмауының себебін өздерінің Шыңғыс хан өсиетіне сатқындық жасап, Ұлы хан ұрпақтарына бағынудан кеткендігімен байланыстыратын.
Далай-лама жоңғар хандарының кейбіреуіне батасымен қоса «бошұғту» атағын берсе де, көшпенділер, негізінен, Далай-Ламаға Шыңғыс ханға көрсеткендей, аса қатты құрмет таныта қоймаған. Сондықтан болар, жоңғарлардың алған атағының ғұмыры ұзақ болмай, шығаратын еді. «Ақ патшайым мен Сары император өз ішінде жоңғар тайпаларының бір-бірімен қырқысып жатқанын сезіп қалған күнде жоңғар түбімен құриды», – деген Қалдан Сереннің болжамы дәл келген.
Түн ауған мезгілде қымызды сораптап отырып тиегін ағытатын әңгімелерден кейін оның қабағын кенет мұң басатын. Мен болсам, орнаған үнсіздіктен ләззат алып отырушы едім...
Осындай бір ұзақ үнсіздіктен кейін Қалдан Серен менен: «Жоңғар мен қазақты біріктіріп, көшпенділердің Ұлы ханы болғың келе ме?» – деп сұраған. Ол мені
Шыңғыс ханның заңды ұрпағы ретінде ұлы табысқа жететініне сенген. Шындығында, басқа мүмкіндік те жоқ еді. Жоңғарлардың швед кеңесшісі Йохан Густав Ренат шүршіт пен ресейлік әскери қаруларды таразыдан өткізіп көрген соң, олардың жаңашылдығы мен даму жылдамдығына ілесу қиын екенін айтқаны рас. Ақыр соңында жоңғарлар мен қазақтар қарулану жағынан бәрібір жеңіліс табатын еді.
Қазақ пен жоңғар бірігіп жаңа зеңбірек пен қару-жарақ дайындап, ең бастысы, әскери стратегияларды дамытуға қаржы біріктіруіміз аса маңызды болатын. «Білекті бірді жығады, білімді мыңды жығады» деген қазақтың мақалы есіме түскен. Қалдан Серен екеуіміз қалалы жерлерден бала оқытатын молдаларды тартып, жылжымалы медреселерді жетілдіруге де келістік. Жоңғар мен қазаққа бірдей билік ете алам ба, жоқ па, ол жағынан сенімім кәміл деп айта алмас едім.
Шынымды айтсам, тек Орта жүздің сұлтаны болып қалғым келмеген. Алатаулық қырғыздан, қалған-құтқан жинақтау ойымда бар... Түбі бір мұсылман ғой... Бізге іргелес өмір сүріп, бір-бірімізге сенім арту оңай. Ал енді сол бір оқиғадан кейін жоңғарға қалай сенерсің?
Мені алаңдатқан дүние осы еді. Бірақ мұным Қалдан
Сереннің күлкісін келтірді.
«Төсекте басың түйіскен жоңғарға қалай сеніп жүрсің?» – деп сұрады ол.
«Алғашқы түннен-ақ толық сендіртті», – деп әзілдедім мен бірнеше жоңғар әйелім бар екенін меңзеп.
«Көлденең сыбыс жүрсе, алдымен менің құлағыма жететінін білесің ғой», – деді ол да маған қулана қарап.
«Сыбыстың аты – сыбыс... Мен Топышты, сенің сүйікті қызыңды жар еткім келеді. Ол елімде Топыш сұлу атымен танылып, екеуімізден хан ұрпағы тарайтынына серт беремін», – дедім мен. Қыз, расымен де, сұлу болатын. «Олай болса, бердім батамды, ұлым. Бұл біздің одақтасуымыздың басы болсын. Бірақ бұл әңгімені тісіңнен шығарма. Алдымен бізді қолдайтын өзге де жоңғар тайпаларының көсемдерін қаратып алуымыз керек.
Әмірсанамен тамырлас. Ол өз қызымнан туған өршіл ер, Ханбалықта тамырлары бар».
Осылайша, біздің кейіпкерлеріміз тарихтың ашылмаған беттерін парақтап, біраз нәрсеге қаныққан.
Шындық шегінен асудың осынау көне тәсілі Костяны әбден тәнті еткен. Метағаламды ұзақтау шарлап кеткен ол өзін құдды бір әлі де түс көріп, елес қуалаған адамдардың жадыланған елінде жүрген виртуалды саяхатшыдай сезінді. Ұлы далада кеше мен бүгінгі күн астасқан басқа әлемге түсу үшін виртуалды шындыққа жүгініп қажеті де жоқ еді. Медитациялық сеанстардан кейін, неге түскендей болды. Мынау ақпараттар оған Ғаламнан келмей, мейлі, ойынан шығарса да, оның ниеті ізгі еді.
Ол, расымен де, көшпенділердің жағдайына күйінетін.
Ал Иван Андреевичке келетін болсақ, ол ғимараттың тасасына тығылып тұрып, Әмірсананың айтқандарының бәрін таспаға түсіріп тұрған болатын.
СОЛСБЕРИЙЛІК ИВАН: 2038 год, Ильинка, Қазақстан
Иван астана сыртындағы адам аз қоныстанған
Ильинка ауылына тоқтаса да, Нұр-Сұлтан қаласына ат басын тіреген ерекше қонақ болатын. Ұлттық қауіпсіздік бюросының мұндай жоғары шенді кәсіби офицерлері, әдетте, дос пейілдегі Орта Азия қалаларын емес, ата жауы есептелетін Батыс Еуропа аймақтарында жүретіні хақ. Бұл жолғы миссиясы жеңіл еді. Аз-кем қолы бос Иванның көңіл-күйі аса жақсы болатын, ол айналасын бақылап, жаңа адамдар мен олардың алуан түрлі сөз саптау мәнерін қызықтап, уақытын өткізіп жатқан.
Әсіресе оған азиялықтардың орысша сөйлегені ұнайтын. Мұндайда ана тілін мақтан тұтып, өмірлік қызметін ақтап алуға тырысатын. Сайып келгенде, мұның жұмысы өзі сияқты мықтылардың қорғауын қажет ететін орыс әлемінің жауларын аңду болып табылмай ма?
Өкінішке қарай, қаланың Целиноград (тың өлкелі қала) атауы Ақмола болып өзгертілгенде, орыстардың көпшілігі бұл қаланы тастай көшкен. Екінші дүниежүзілік соғыстан кейін коммунистік миссионерлердің екінші толқыны Қазақстанға қоныс аударғандағы мақсаты қала біраз жылда Президент Назарбаевтың құрметіне
«Нұр-Сұлтан» болып өзгертілгенде, ең бір шыдамы берік деген орыстардың өздері аспан түстес құжаттарын қою қызыл түске ауыстырған. Төңірегінен ақсары адамдарды сирек кездестіргеніне қарамастан, қашан да мидай қайнап жататын Нұр-Сұлтанда не болып жатқанын суреттеп беруге түркі тілінің құдіреті жетпейтіндей, қазақтар бір-бірімен славян тілінде сөйлесіп жататыны біртүрлі қызық көрінген.
Үшеуінің әңгімесін тыңдап, біраз нәрсеге қаныққан
Иван Әмірсананың психикасында салмақты бір ақаудың бар екенін, оның миының жоғары дәрежеде «тазалаудан» өткізілгенін түсіне қойды. Ұйғырға кенет жаны ашып кетті де, оны өлтірмеуге шешім қабылдап, сонысына өзі қуанды.
Ұлттық қауіпсіздік бюросының этика кодексі мұндай жағдайларда қалай дейтіні белгілі болатын: «Агенттер жаудың көзін жоюы керек немесе оларды есінен адастыруы шарт; егер дұшпаның онысыз да ессіз болса, оның ессіздігін өз мүддеңе пайдалан». Есі ауысқандармен жұмыс істеу әлдеқайда жеңіл болатын. Кеңестік дәуірде де Мемлекеттік Қауіпсіздік Комитеті өзінің болашақ қызметкерлерінен елдің кез келген жерінде айлар бойы есалаң кейпінде өмір сүруді талап ететін. Мұндай тағылымдамаларға үлкен дайындық қажет еді, онымен қоса, қызметкерлер демократиялық елдерге баратын болса еркін ойлау мен цензурасыз сөйлеу мәнерін де қоса дамыту керек болатын. екендігі; басы да, бойы да әлі толысып өсе түсетіні байқалып тұр. Идеалы қалыптасып үлгерген, алайда, өзінің не мақсатпен, қандай іске ұрынып жүргені өңі тұрмақ, түсіне де кіре қоймайтын жасөспірімге Иван жаны аши қарады. Мәскеу психологтары Кенесарының, шын мәнінде, ешкімге зиянсыздығын айтқан. Хан бітімі әлі толық жетіле қоймаған, оның үстіне, қолына қару ұстап көрмегені де білінген. Баладан келетін жалғыз қауіп – оның генетикалық құрылымында жатқан.
Ханның шұғыл шешім қабылдауға бейімділігі көшпендінің барлығына тән қасиет болатын; сондықтан психологтар Иванды Кенесарының мұндай ерекшелігіне түсіністікпен қарауға шақырды.
Иванның шешуін таба алмаған бір жұмбағы – Костя болатын. Бұл украиндық Қазақстанда не істеп жүр және мынау екі көшпендімен оның қандай байланысы бар?
Бір кезде бауырлас халық саналған екі елдің арасында орын алған «оқиғадан» кейін Иван украиндықтарды суқаны сүймейтін. Өз тілін қатты әспеттейтіні сонша, мейлі, бұл шешім үлкен даналықпен келсе де, орыс әлемінен іргесін ажыратып, аға жұрттың тілінде сөйлеуді шорт тыйған қайсар елдің шешімі жедел қызметкердің көңіліне қатты тиген-тін. Украиндықтардың ана тілінде сөйлегенін көрген сайын жүрегі айнушы еді. Мұның ана тілін өзекке тепкендері үшін өлердей жек көріп, жиіркенішпен қарайтын.
Костяны көшпенділердің қасынан көргенде, бірден асқан сақтыққа көшті, сөйтіп, бұл үшеу қайда барса да, артынан аңди түсуді ұйғарды. Костя болса, Иван соңғы он жылда Нұр-Сұлтан топырағын басқан әрбір жанның өмірбаянын, әсіресе Кенесары мен Әмірсанаға сонадайдан жақын келген адамдардың дерегін жіті тексеретін, соның ішінде Иван Андреевичті ең қауіпті элемент ретінде анықтап та қойған. Оған қоса, «Пугачев» көшеде орнатылған бүкіл бейнекамераларға соңғы отыз жылда жазылған бейнелерді тексерістен өткізіп, кейбір қайшылық туғызатын заңдылықтарды байқаған.
Бұрындары Иван Андреевичтің Ұлыбританияның
Солсбери қаласына, одан кейін Чехияға саяхатшы болып барғанын анықтаған Костя «Пугачевке» осы жөніндегі мәліметтерді Нұр-Сұлтандағы Батыс барлау қызметкерлеріне жіберуін тапсырды. Олардың назарын аударту үшін «Пугачев» Иван Андреевичті
Қазақстандағы биткоин өндіру жұмыстарына нұқсан келтіруді жоспарлап жүрген «ресейлік криптохакер» ретінде «көрсетті». Ал егер Иван Андреевичтің англо-саксондық ақша жүйесіне қандай да бір қауіп төндіретіні анықталса, оның тіпті дәретханада жеке қалуына да мүмкіндік берілмейтіні анық еді.
Әлемде жасанды интеллект пен метағалам пайда болғаннан бері барлау агенттіктерінің жұмыс істеу тәсілі түбегейлі өзгеріске ұшырағаны рас. Ресейдің ескіден қалыптасқан Ұлттық Қауіпсіздік комитеті өз жедел қызметкерлерін құдды жоғарғы сынып оқушыларынан талап етілетіндей, денешынықтыру емтиханынан өткізіп, тым көп уақытын жоғалтып алатын. Жаңа барлау мамандары денесін шынықтырғаннан гөрі, физиканы жақсы білсе, бұл заманда сол пайдалы болатыны рас.
Кеңестік барлау қаһарманы Штирлицтің агент ретінде бейнесі кәсіби барлаушылар арасында әлемді аралап, елі үшін бір жақсылық жасағысы келетін романтика қуған агенттердің тым көбейіп кетуіне алып келген еді.
Ресейдің бақытына орай, Мәңгілік Басшы бұл олқылықты уақытында түсініп, бала бойға біткен сәттен бастап агент тәрбиелеуді тапсырған. Болашақ агенттер туралы барлық дерек, соның ішінде, эмбрион кезіндегі суреттері де жіті қорғалуы маңызды-тын. Болашақ агенттерге дұрыс вакцинация жасалып, бойларына білім және идеология қатар сіңірілді, болашақта жасанды интеллект оларды «тани алмас» үшін барлау қауымдастығы олардың фотосуреттерін жіті қорғап, дыбыстарының есту аппараттарына жазылып қалмауын қадағалады. Ендігі басты мәселе, бұл агенттердің әлеуметтік желілер мен жасанды интеллект базасына деректері тіркелмей қалуының өзі күдік туғызатындығында жатқан.
Неге инстаграмда бұл баланың баяғыдағы фотосы жоқ? Неліктен бұл бүлдіршін «ютуб» каналынан акула баласы туралы видеоны қарамаған? Егер сандық желіде өзіндік ізін қалдырмаса, мұндай сәбилерге қатысты аса күрделі сұрақтар туындайтынына дау жоқ. Осы тектес сұраныстардың алдын алу үшін ойлау қабілеті ерекше баланың қалыпты жағдайда өсіп жетілгеніне кепіл бола алатындай басқарылатын атрибуция, желілік анализ һәм басқа да барлау тәсілдері қолданылатын болды.
Заманынан озып туған мұндай агенттерге жете алмайтынын іштей мойындаған Иван өзін мүлдем пайдасыз сезініп, мүмкіндігінше тезірек зейнетке шыққысы келетін. Нәтижесінде, оның бет-келбеті бір сәтте мемге айналды да, күллі метағаламға тарап кетті. Алайда, бар еді: ол шынайы өмірде шынайы адамдарды өлтірудің нағыз шебері болатын...
Дегенмен, көшпенділерді өлтіру туралы ешқандай бұйрық болмаған. Иванға берілген тапсырма, үшеуді аңду ғана. Өзіндік ерекшелігі көзге ұрып тұрған бұл үштік оған ұнағаны рас. Сырттарынан қарағанда, үшеуі де аңғал әрі аспанда ұшып жүргендей көрінетін. Бұған ұнамаған жәйт, нақты бір қазақстандық елшіге бұл үшеудің барлық әрекеті жайлы есеп жіберіп отыру талабы болды. Жағдайды күрделендірген тағы бір мәселе: әлгі елші Лондоннан еді және қайта-қайта хабарласып, мұның әбден зықысын шығарған. Осы себептен де Иван әдеттегіден кеш жатып жүрді, себебі, Елдар Хосе мұны кеш бойы жаңа көшпенділер жайлы сұрақтың астына алатын. «Амбициясы мықты жігіт екен», – деп ойлады
Иван ол туралы.
Елдар Хосе жайлы алғашқы әсері сейілген кезде,
Иван оның қолында біраз билігі бар, тегеуірінді жан екеніне көзі жете түсті. Әйтеуір, Америка Құрама
Штаттарында дүниеге келгенін біледі. Бейнеқоңырау соққан кезде көздері ойнақшып, езуін жимай күліп сөйлесетіні бар. Америкалықтардың әдемі тістерін жарқырата, күліп сөйлейтін әдеті жынына тиетін Иван мұндайда: «Атаңның басына күлесің бе?» – деуші еді іштей.
Әрине, тісіне дейін қаруланған елде өздерін қауіпсіз сезініп, сөйлесіп тұрған адамның сеніміне кіру үшін басқа амалдары да жоқ екенін түсінеді. Соған қарамастан,
Иван америкалықтарға тән барлық дүниені иттің етінен өзі болып шықты. Оған мойынсұнбау мүмкін емес еді.
Иван өзінің темірдей тәртіпке бағынатын ерекшелігін, кәсіби дәрежесін мақтан тұтатын. Ол Елдарға
Костя туралы бар білгенін, бүге-шігесіне дейін айтып беріп отырды. Иванның украиналықтарға деген ерекше жеккөрініші көшпенділер туралы ақпараттың сапасын әлсіретіп жібергені де рас. Десе де, олардың Томирис және Мэлспен – Кенесарының ең жақын адамдарымен кездескені туралы баяндауды ұмытпаған. Анасы мен баласы бірге өмір сүрген уақыттарында ешқашан бір-бірінен құшақ ажыратып көрмегеніне қарамастан, бұл жолы Томирис Нұр-Сұлтанда бір-екі-ақ күн аялдады. Оның ауқатты ханым екені көзге ұрып тұрды, сәнді киініп, толысқаны айқын көрінді.
Иван Томиристің бір жас жігітпен сүйіспеншілік қарым-қатынасы бар екені жайында да жеткілікті ақпарат жинап алған болатын. Ол Мэлсті де мұқият тексерді. Жасы жетпістен асып кетсе де, қария әлі де барахолка кітапханасында істейтін. Оның зейнеткерлік есепшотындағы қаражат Алматыда өмір сүруіне жетпейтіні рас. Кенесарымен байланысы болғандықтан, жіті бақылауда болып, Аңсардың аманаттап тапсырған догкоиндарын да баяғыда қолды еткен-тін. Азаптауға шыдамай, әмиянындағы кілтті алып шықпағанда, догкоиндар туралы ешкім білмес те еді. Өмірде жоқшылық қамытын кигендердің баршасына тән бір нәрсе: полиция мен бюрократизмнен бас алып қашу үшін қолындағы барын тез беріп құтылу еді. Көшпенділердің қолдарында іліп алар ештеме жоқ екенін білген Иван «бұлардан келер түк қауіп жоқ» деген қорытындыға келген.
МӘҢГІЛІК БАСШЫ: 2038, Нұр-Сұлтан, Қазақстан
«Мәңгілік Басшы Сібірден жаңа қала салуға шешім қабылдады». «Мәңгілік Басшы Татарстанда өтетін үйлену тойларының ережелерін өзгертеді».
«Мәңгілік Басшы Мәскеудегі халық санын ұлғайтудың стратегиясын ойлап тапты». «Мәңгілік Басшы Екінші
Дүниежүзілік соғыс туралы шындықты ашты»...
Мәңгілік Басшы Еуразия кеңістігінде орын алып жататын барлық оқиғаларға әсер етіп отырғандай сезілетін. Күллі жаңалықтар мен қауесеттер тек соның атын тілге тиек етсе де, шын мәнінде не болып жатқанын ешкім де білмейтін. Адамдар оның кім екенінен, қайда тұратынынан хабарсыз еді. Әйтеуір, жатса да, тұрса да өздерімен етене өмір сүретін Мәңгілік басшының даналығына мойынсұнуға мәжбүр еді. Ешқашан көзге көрінбейтін Оның қуаттылығында шек жоқ болатындай көрінетін.
Кейбір блогерлер тіпті оның шынайы өмірде бар екеніне күмән келтіріп, «Мәңгілік Басшы дегеніміз – жіті електен өткізіліп, сараптамаланған ұжым еркі, басқа ештеме де емес» деген уәж де айтты. Қандай шешім бір ықыласпен, я ойланбастан толтыратын миллиондаған күнделікті сауалнамалар мен петицияларға негізделетін. Демек, Мәңгілік Басшының кез келген қателігі, шын мәнінде, халықтың қателігі болып шығуы заңды болуы сөзсіз. Мұндай уәжді алға тартқан блогерлер, әдетте, өздері де артынан көзге көрінбейтін жандарға айналып кетіп жататын.
Костя ә дегеннен «Пугачевті» Мәңгілік Басшы туралы сұрақтардың астында қалдырып жүрді. Осы кезге дейін полтавалық машина Мәңгілік Басшы туралы Ресей,
Қытай және Орталық Азиядан өте көп ақпарат жинап келді. «Пугачев» автоматты түрде барлық ақпаратты өңдеп, өзі жасаған зерттеулері туралы есепті Костямен бөлісіп отыратын. Саны мен сапасы үнемі өсіп отыратын деректерді өңдеуге айлар, кейде тіпті жылдар қажет болатын. «Пугачев» білімнің ең бір сенімді фрагменттерімен бөлісуге бағдарламаланғандықтан, Мәңгілік басшы туралы деректерді статистикалық тексеру де көп уақытты алатыны рас. Дегенмен, Костя өздерінің кіммен бетпе-бет келгендерін, әсіресе, Нұр-Сұлтанда жүрген кезінде өзінің «білім» жәшігіне келіп түскен
Мәңгілік Басшы туралы соңғы баяндамадан анық білді.
Ол осы бір құнды ақпаратты өзінің көшпенді серіктерімен бөлісе алатынын сезінгенде, бойына асқан бір сенімділік кірді.
«Мынау ақпарат, жігіттер, сендердің бастарыңа бара-бар: Мәңгілік Басшы деп жүргеніміз – елді бірнеше адам бірлесіп билеп отырған топ болып шықты», – деп, ішіндегісін жайып салды. Оның дауысы бұлардың тарапынан ерекше бір таңданыс күткендей мәнерде шықты. партиялар – барлық айғақтарға қарамастан, белгілі бір адамдар тобы екені рас».
«Әрине, мен бұл жерде НароДАО жайын қозғап отырған жоқпын. НароДАО – Орталық Комитеттің шапалақ ұрып отыратын отырыс мүшелері екенін бәрі біледі. Олар кім десеңіңіз – сол спортшы, музыкант, жазушы, еңбекқор шаруашылық иелері, яғни, қандай қасиетімен болсын танымалдыққа ие болғандар, ол жерге сыни тұрғыдан ойлай алатындар жіберілмейді. Менің сендерге айтып отырғаным, сонау Лениннің кезінен бастап Кеңестер Одағы мен
Еуразияда болып жатқандардың барлығының артында әлгі топ тұрады».
«Сонда сіз НКВД агенттері тобын айтасыз ба?» – деп сұрады Кенесары.
«Сіздікі дұрыс деп айтуыма болушы еді. Бұл алуандыққа және қызықты идеялардың мүмкіндігіне кепілдік берер еді. Өкінішке орай, Мәңгілік Басшы дегеніңіз – бір адамның жүздеген клондары болып табылады, солай, достарым!» – деді Костя.
«Адам сенгісіз! Сіз менен және анау кісіден өзге де клондар бар дегенді айтқыңыз келе ме?» – Кенесары өмірде өзінен басқа да клондар бар екенін естігенде, толқынысты күй кешті.
«Оған сөз жоқ. Сосын, білесіз бе, олар біраз уақыттан бері тіршілік кешуде! Кеңестер Одағында да, басқа елдерде де болған. Неліктен олар осы кезге дейін Ленинді мавзолейде ұстап келді деп ойлайсыздар?» – деді Костя, өзін Шерлок Холмстай сезініп.
Байғұстың материалы керек болған кезде қайта-қайта қазып алып жүрмес үшін солай ойластырған ғой», -деп өз болжамын жайып салған Кенесары да дәрігер
Ватсонның рөліне ене қалды.
«Дәл солай. Сол себепті де Лысенко ұзақ уақыт бойы
Кеңес Одағында генетикаға тыйым салған болуы керек.
Негізі, адамдар генетика туралы мүлдем білмеуі керек еді. Кеңес Одағы клондау әдісін тапқандарын жасыруға тырысты, бірақ олардың шекаралары өздері ойлағандай емес, саңылау тесік болатын. Олар, ең бірінші, менің жерлесім болып келетін Феодосий Добжанскийді жоғалтты. 1927 жылы ол Рокфеллер қорының арқасында Америка Құрама Штаттарына көшіп кеткен, сол жақта жүріп, табиғаттың құпиясын ашуға көмектескен жеміс шыбынын зерттеп, Drosophila melanogaster маса туралы ғылыми жобасы бойынша өз ғылыми жұмысын жалғастыра берді. Кеңестер жағы осы бір эволюциялық биологияның атасынан айрылып қалғандарына бұлқан-талқан болған. Бірақ олардың жасырын генетикалық зерттеулері бүкіл Кеңес Одағының, соның ішінде
Кенесарының туған жері Барсакелместегі құпия зертханаларда да жүргізілуі тиіс болатын».
«Сонда Барсакелместе клондалған бірінші адам мен емес дейсіз ғой?» – деп қайталап сұрады қазақтың соңғы ханы.
«Кешіріңіз, бауырым, бірақ шынымен де солай.
Қалай ойлайсыздар, құдайы жоқ кеңестік саясаткерлердің бәрі, сол бір жоғары дәрежелі альфа-еркектер, жүздеп көбеюді қаламады дейсіз бе?»
«Көбеюдің басқа да жолдары бар еді ғой, солай ма?»
«Бұл сөздің жаны бар... Қайткенмен де, құлағымыз сізде. Бізге айтатын тағы бірдемелеріңіз бар сияқты?»
«Добжанскийден кейін Кеңес Одағынан қашып кеткен генетиктер көп болмаған. Украина мен
Қазақстандағы революциялар, сталиндік тазартулар, дүниежүзілік соғыстар мен жаппай ашаршылық кезінде
Кеңес өкіметі көп адамынан айырылды. Ғарышты игеру мақсатына жету үшін құпия түрде генийлерді көбірек клондау керек болды. Соның ішінде, ауылшаруашылығы бойынша жарияланатын бесжылдық жоспарлар өз нәтижесін беруі үшін ол салада да клондау әдістерін қолдану қажет еді. Осылайша, олар өз әдістерін толығымен құпия сақтай алмады. Нәтижесінде, Кеңес Одағы ыдыраған тұста Тимирязев атындағы ауылшаруашылық институтының түлектерінің бірі, Қазақстанда, Алматы қаласында дүниеге келген ұйғыр (осы жерде Костя
Әмірсанаға көзін қысқан) АҚШ-қа қоныс аударып, маймылдармен зерттеу жұмысын істей бастайды және адамдарды қалай клондау керек екенін анықтайды. Ал
«Nature» журналы оны «клондаудың атасы» деп атайды. Енді қараңыздаршы! Бұл кісі сіздің әкеңіз Аңсар
Төлеңгітұлымен жақын дос болған. Немесе, ақыр соңында, сіздің продюсеріңізге айналу үшін сондай бір идеяны ойлап тауып, біреуді клондап шығаратын адамды Сіздер жақта қалай атаушы еді?»
«Шынымен, ғажап! Сонда, ол Лениндердің бәрі қазір қайда?» – деп сұрады Кенесары.
«Олардың біразы өмірден озды... Біреуі қайтыс болған сайын «Лениннің ескерткіші бәлен жерде құлап арқылы байланысудың құпия тәсілі. Менің ойымша, олар Ресейдің әр жерінде шашырап жатыр. Сахалиннен
Калининградқа дейін, я кез келген жерде болуы мүмкін. Кеңес Одағы орталықсыздандыруды Сатоши
Накамотодан көп бұрын ойлап тапқаны рас».
«Олай болса, достарым, біздің қарсыласымыз осал емес екен», – деді Әмірсана. Ол өзінен басқа аватар, не реинкарнацияланғандардың жоқтығына қынжылыс білдірді. Осы кезде Кенесарыға қарап, оның аздаған қызғаныш сезімі оянған да болатын.
«Иә, Қазақстанда тек Қозғановпен ғана кездесетініміз қандай жақсы», – деді Кенесары.
«Ештемені болжап білуге болмайды», – деп жауап қатты оған Костя өзінің казакқа тән жұмбақ күлкісімен жымиып.
Оған басына келген тың идеяларды әбден пысықтап алуы қажет еді. Мұндай тоталитарлық режим жағдайында көшпелілердің, шын мәнінде, аман қалуына мүмкіндік бола ма? Бұл азаматтардың өміріне қауіп төндіргені дұрыс па? Байғұс Әмірсана онысыз да әлдеқашан есінен ауысқан, ал Кенесары болса, Батыс елдерінің бірінде бақытты өмір сүруге лайық жан емес пе? Мүмкін,
«Pussy Riot» осының бәріне тұрмайтын болар?
Біздің үш досымыз, Томирис пен Мэлс бесеуі
Нұр-Сұлтанды аралап жүріп, сәулет өнерінің үлгісі іспеттес «Көзге» ұқсайтын кітапханаға бас сұққан. Сол кезде археолог-кітапханашы қасындағы серіктерін бір тексеріп көргісі келді. Кенесары туралы көп оқып, аяғы да, бастың, шын мәнінде, қандай жағдайға ұшырағанынан сол күйі бейхабар күйде қалған Мэлске: «Әмірсана медитация арқылы хан қаза болған 1848 жылғы оқиға туралы айтып бере алар ма екен?» деген қызық ой келген.
«Сенің нағыз сиқыршы екеніңді естуім бар еді, ұйғыр жоңғарым. Соңғы хан қайтыс болған жылға оралып, оның басынан не өткенін айтып бере аласың ба?
Маған оның тағдыры қалай болғаны қызық болып тұр»
«Бойында қаны қайнаған көшпенді-ағайындар мен бәрін назарынан тыс қалдырмайтын «Көзді» көргеннен кейін өзімнің бәріне дайын екенімді сезіп тұрмын.
Бастың тағдырының не болғанын нақты біліп, айтып бере алатын адам бар ма?»
«Әлбетте, қырғыз тайпа көсемінен ханның басын сыйлыққа алды деген Батыс Сібір губернаторына хабарласыңыз. Менің ойымша, мұның жайын сол білетін сияқты».
Әмірсана жиенінің өкіл әкесі жасаған өтініштен бас тарта алмады. Ол Ақ Ордаға бетін бұрып, аяғын айқастырып отырды да, үнсіздікке шым батып кетті. Сол бір аласапыран жылдан ақпарат алу үшін оның қасындағылар он минуттай ыңғайсыз бір тыныштық құрсауында қалған.
«Иса иеміз! Мына азаматтар тағы бірін-бірі өлтіріп жатыр. Мен енді бұл басты қайтпекпін? Осындай зұлымдыққа барып тұрып, маған содан ләззат алсын дей ме, әлде менен марапат күте ме? Егер Зілқара мен
Орта жүздің басқа көсемдері бұл туралы білсе, қазақ жеріндегі достарым мен туыстарымның барлық имамды шақырып алып, бұл басты жасырын түрде жерлеуім керек! Әлбетте, менің жергілікті мұсылман көшпенділерінің қаһарына ұшырағым келмейді. Біздің дінімізді қабылдамай, исламды қабылдағаны үшін оларды отқа қақтағанымыз да жеткілікті. Әмірсананың шынымен өлгенін мәнчжүр елшілеріне дәлелдеу үшін оны эксгумациялауға рұқсат бердік, сол үшін будда дініндегі көшпенділермен қарым-қатынасымыз бұзылып, оны қайта қалпына келтіру үшін ондаған жылдар қажет болды. Бір емес, екі рет. Қайта оның денесін Бейжіңде дарға асуға жол бермегені үшін Жаратқан Ие императрицаның рухын пейіште шалқытсын! Пугачевті аяусыз дарға асып жазалап, өзіміздің ескі діндегі казактардың ашуын қоздырғанымыз да жеткілікті болды.
Біз ХІХ ғасырда өмір сүріп жатырмыз. Революция өрті күллі Еуропада тұтануда. Мен көтерілістің аяулы Сібірімде бұрқ етуіне жол бермеймін. Ешқашан да.
Байғұс Кенесары. Ол менің тілімді алып, мұздай қаруланған біздің адамдармен соғысуды доғаруы керек еді. Ол өз-өзін тәуелсіз билеушімін деп алдарқатып, өмірінен ләззат алып жүре беруіне де болушы еді ғой. Жаны жәннатта болсын. Мен оның басы үшін ақша төлемеймін.
Оның есесіне Қырымға барып, жақсылап бір демалуым керек. Алдымен, қазақ көсемдеріне көңіл айтып, хат жіберілуін қадағалауға тиіспін. Өкінішті-ақ, бірақ бәрі дұрыс».
Мұны естіген Кенесары клоны бас туралы аңызды қазақтарды алдарқату үшін Кеңес идеологиясы ойлап тапқанына енді еш күмәнданбады. Пәтшәғарлар Версаль келісімімен толық танысқан болуы керек. Ол кенет күш», – деді.
«Бұл фактіні қабылдай алудың өзі ұлы күш», – деп жауап қатты Мэлс профессорға тән салмақты үнмен қалың сақалын салалай беріп, кенет мұның ақылман әкесін ойлап кеткен. «Криптографиясыз-ақ бұл елден кете берсеңіз болады», – деді сосын.
«Ресей
Президенттері айтқандай, егер
Санкт-Петербурте Кенесарының басы жоқ болса, біз ол жайлы неге сұрай береміз? – деді Томирис әлденеден үрейлене. Ол Алматының іскерлік ортасында жүріп, көп жайға қанық болатын.
«Мүмкін, Ресейдің қазаққа қайтаратын қарызы бар деп ойлағысы келетін шығар», – деді Костя, оны осы бір азиат әйел барған сайын қызықтыра түскен.
«Ол нәрсе енді ешқашан қайтарылмақ емес», – деді
Кенесары, бірақ оның дауысы сенімсіз шыққан. – «Сонда мұндай нәрсе не үшін керек?»
СИЛИКОН АЛҚАБЫ: 2038 жыл, Нұр-Сұлтан, Қазақстан
Зұлым күштердің әрекетіне көзі жеткенде, Кенесары күрт күйзеліске түсіп кетті. Мэлстің догкоиндерден айрылып қалғаны, көшпенді лагерлерінің табиғи орындарында Лениннің әлі де билік жүргізіп отырғаны кенет санасына жеткен Кенесарының екіұдай сезімде қалуына әбден негіз бар еді. Қасында жүрген достарының біртүрлі, ал туыстарының, шын мәнінде, өзіне жат адамдар екені санасына сарт еткен кезде ол өз өмірімен шындап айналыспаса болмайтынын түсінді. Ол британдық сыныптастары сияқты өзінің шыққан тегін пайдаланып, аздап ақша тауып, мансап жасауына болатынын ойлады; бірақ жат біреулер оның ДНҚ-сын саяси нысанаға пайдаланып кетуі де әбден мүмкін екенін де естен шығармаған. Кеңес Одағының негізін қалаған қызылдар көсемі
Николай патшаның қаны қанша жерден қызыл болса да, ешкімнің оған аяушылық білдірмегені рас.
Қаны асыл болса да, қалтасы тесік Кенесары басын шектеулерден босатып, қаржылық еркіндікке қол жеткізу үшін балама стратегия қажет деген қорытындыға келді. Ол үшін Америка Құрама Штаттарына кетіп, жақсы
Англиядағы мектепті бітіруге көмектесетіні анық, бірақ
Америкадан білім алуына бір цент те жұмсай қоймас.
Ол үшін қазір Томирис «Барсакелместен келген ерекше жан» болудан қалған-тын, ал Кенесарыда мүлдем жұмысы жоқ болса керек.
Ол бакалавр дәрежесін алу үшін дәстүрлі батыстық білімге қол жеткізгісі келді. Өзінің жас ханы үшін көшпенділер патшайымының есімімен аттас Томирис анасы Гарвардтан басқаға келісім бермесі анық. Ұлын
Гарвардқа жіберуді анасы бұрыннан армандайтын.
Алайда оның бұған қаражаты жеткіліксіз еді, сондықтан мұндай танымал университетке түсу үшін Кенесарыға көп дайындық керек болатын. «Атилланы» бітіріп, дипломын алу үшін тапсыратын тағы бірнеше жұмыстары бар еді, соның өзінде бағаларын айтарлықтай жақсартуға мүмкіндігі шамалы болатын.
Пүліш лигасының жоғарғы білімін алған қарадан шыққанның да, дворян ұрпағының да мүмкіндіктері шектеулі еді; өмірден әрқайсы өз жолын өзі табатын. Арманға қол жеткізудің төте жолы жоқ болатын.
Біреулер оқуларын заңгерлік мектептерде жалғастырса, кейбіреуі медициналық бағдарламаларды немесе бизнес мектептерін таңдап алып жататын. Кейбіреулер өз уақыты мен беделін жетекші консалтингтік фирмаларға, инвестициялық банктерге, я неофеодалдық технологиялық компанияларға арнайтын. Дегенмен, әлемдегі ең бір талантты деген жас азаматтар Силикон алқабы сиқыршыларының шәкірті болуды армандайтыны рас-тын. Күллі ғаламдағы һәм метағаламдағы ең мықты деген адамдар осы бір сиқыршылар арасынан кету болатын.
Олар таланттардың ең жақсы университеттерді тастап кетуін қалады. Студенттердің мақсат жолында табандылығын, тез табылатын ақшаға жандарын сатуын қалады. Тим Талердің күлкісін сатып байығаны сияқты, колледж түлектерін де интеллектуалдық қабілеттерін сәттілікке айырбастауларына мәжбүр етті. Осындай жолмен Билл мен Марк сияқты келесі технологиялық көшбасшыларды табу жедел жүзеге асатындай көрінгенімен, бұл тіпті де маңызды емес еді. Бұл сіздің цифрлық революцияға адал екеніңіздің дәлелі ретінде жай ғана жүріліп өтілуі қажет жол ғана болатын.
Міне, осы үшін де Кенесары Харвардқа барғысы келді. Тек оқуды тастап кету үшін ғана. Бұл мұның өз өміріне өте ұқсас дүние болатын: ең алдымен, хан болу үшін мұқият клондалды, енді жалғыз анасымен ел қатарды өмір сүруі үшін күресуі керек. Егер ол Харвардқа түсіп кетсе, олардың ұсынысынан өз еркімен бас тартар еді де, Питер стипендиаты немесе «a64z» тағылымгері болар еді. Кенесары Бен деген сиқыршының Шыңғыс хан туралы кітабын оқып, оның негізгі мақсаты цифрлық әлемді жаулап алу екенін түсінді. Ол көшпенді рухын қасиет тұтқан қарапайым халықтың қанын төккісі келмеді.
Кімнің қолымен екені маңызды емес, әйтеуір қарсылық үшін жасалған аяусыздық мәдениеті мен конфронтация Шыңғыс хан шапқыншылығынан зардап шеккен Орта Азия мен Ресей халықтары үшін аяғы жойқын болғаны рас. Бәлкім, бұлардың бәрінен бас сияқты Солтүстік Калифорнияның сәнді үйлерінде зікір мен медитациямен айналысқан дұрысырақ болар еді. Шыны керек, Кенесары қаражатсыз саясатпен айналысып, немесе Орталық Азия мен Сібірдегі Мәңгілік
Басшы қоластындағы адамдар басқаратын ядролық реакторлардың жанар-жағармайы үшін уран өндіріп, уақыты мен денсаулығын босқа құртқысы келмеді.
«Костя, көшпенді болу деген жылқы мініп, дала кезу ғана емес екенін түсінесіз бе? Сіз көшпенділер өркениетін жаңғыртуға тырысып, қазір бізбен бірге жүрсіз, бірақ біздің бағытымыз дұрыс па, бұрыс па, бұл жайлы ойладыңыз ба?» – деп сұрады Кенесары.
«Сіздің басыңыз жас, бірақ айтқаныңыз дұрыс. XVI ғасырда өмір сүрген түркінің ұлы тарихшысы Дулати кітабында сіздің бабаңыз Қасым ханның аса нақты түсіндірмесі бар. Онда ол: «көшпенді болу деген – саяси еркін болу» дегенді айтады. Сіз саяси еркіндіктің не екенін білесіз бе?»
«Полис сөзі грек тілінен аударғанда қала деген мағынаны білдіреді. Сонда сіз урбанизациядан алшақ кеткіңіз келе ме?»
«Дәл солай. Америкалықтар байыған кезде не істегенін қараңызшы. Олар қала сыртына көше бастады емес пе? Еркін адамдар қала өмірінен қаша бастайды».
«Онда неге қазақтар үлкен қалаларға көшіп келіп, қуыстай пәтерлерге қоныстануда? Көшпенділердің қолымен тұрғызылған мынау зәулім ғимараттарға қараңыздаршы!»
«Мүмкін, олар ендігі көшпенді ұрпағы емес шығар. Олардың жылқылары да, байтақ даласы да болуы болар?»
«Сонда не істеу керек?»
«Ендігі жерде білім алуға асығу керек, жаһандық бизнес құруға ұмтылып, тапқан ақшаны сыртқа емес, өзіндік қауымдастықтарға құйған дұрыс, алыстан ойлап, көшпенді құндылықтарын ұстану шарт».
«Мұны жүзеге асырғаннан да, айту оңай».
«Көшпенділер, әдетте, «көз қорқақ, қол батыр» деп айтушы еді ғой», – деп күлді Костя.
«Мен Америка Құрама Штаттарында да көшпенді болуға тырысамын», – деді Кенесары.
«Байқап көр!» – деп, Костя миығынан жымиды.
Өз мүмкіндіктерін жан-жақты ой елегінен өткізген
Кенесары мынадай қауіпті саяси жағдайда бүлікші көшпенді атанғысы келмейтінін түсінді. Әлбетте, Қозғанов жалғыз болса, оны орнына қоя алар еді, бірақ жүздеген
Ленин үмбеті лап қойса, әлі келер ме, оданша эмиграцияға кеткені әлдеқайда дұрыс болар. Кенесарының
Қазақстанға оралғаны ешкімді селт еткізе қоймаған.
Реинкарнация арқылы қайта түлеген жоңғар ханзадасына да ешкім мән бермеген. Байғұс Әмірсана... басынан не өтпеді десеңші!
Қазақстанға келгелі психикасы қалпына келгендей еді, дегенмен, бұрынғысынша өзінің реинкарнацияға ұшырағанына шәк келтірмейтіні рас. Егер ол туыстарымен қайта қауышатын болса, өзінің қарапайым ұйғыр жігіті екенін түсінген болар ма еді деп ойлады Кенесары.
Адасқан ұлын өз ұйғыры қайта қабылдар ма? Бұл күні
Әмірсана болса, баяғыдай шошқа етін жемейтін, медитацияға кіргенде ұйғырша сөйлеп кететін және
Шыңжаңда түсірілген қытай фильмдерін көргенді ұнататын. Тұтас бір ұлтты мәдени трансформацияға ұшырату үшін кемінде қырық жыл қажет болады дейді. Кеңес өкіметі де қол астындағы ұлттарды жетпіс жыл ішінде толығымен өзгерте алмаған. Мәңгілік Басшының екінші мыңжылдықтың екінші онжылдығында күшейіп, құзырын қырық жылға созуды талап етуінің ақыры экономикалық санкциялар құрсауында қалдырып, екпеге де тыйым салынған. Олар тоталитаризмнің темір қақпасын өздері үшін әлдеқайда тиімді көреді және бұрынғы заманда қайта қалпына келтіру үшін жанталасады.
Костя болса, өзінің «Пугачевімен» үлкен әсер қалдырған. Көшпенділер туралы идеяның жетегінде
Кенесарының дүниеге келуіне тікелей ықпал етті емес пе?! Кенесары болса, өмір есігін қайта ашумен-ақ бұл жігіттің алдында парызымнан құтылғам деген ойда болды. Осы ғұмырында не бітірді деген сұраққа келер болсақ, колледжге түсіп, біраз тәжірибе жинақтапты, Дүниежүзілік көшпенділер ойындарын ұйымдастыруға көмектесіп, психикалық ауытқуы бар ұйғыр босқынына қол ұшын созыпты. Ол Әмірсанадан, шынымен де, көп нәрсе үйренген екен, сонымен қатар,
Патшайыммен кездесуге серік болып барып, мұны қолдау үшін Қазақстанға да бірге еріп келгені рас. Кенесары қазақтың соңғы ханының клоны екенін университетке мәні жоқ деп тапты.
Бұл мұның мүмкіндігін әлсіретпесе, салмақ қоспайтыны анық. Бірақ Біріккен Патшалықтың патшайымымен кездескенін анықтап жазды. Аңсап жүрген оқу орны соңғы кезде элиталық деңгейі үшін сынға көп қалып жүрген. Өзі ортаазиялық, өзі қазақстандық жесір әйелдің баласы болғандықтан, арманына қол жеткізу мүмкіндігі әлдеқайда жоғары деп ойлайтыны рас. Нұр-Сұлтаннан Әмірсананы ертіп Англияға қайтып, одан кейін университет кампусына жету үшін
Массачусетс штатына ұшып, әрі қарай Силикон алқабына жол жүруі керек.
Костя Кенесарының бұл шешімін өкінішпен қабылдады, алайда, хан күткендей қатты қайғырған жоқ. Мүмкін, «Пугачев» осылай боларын алдын ала болжап берді ме екен, кім білсін?! Қайта Костя бұған «Пугачевтің» көмегімен ұсыныс хат жазып бермекші болды. Мұнысынан жанашыр ниеті байқалды.
«Пугачев» мүмкіндігін ескере отырып, Кенесары өзін
Силикон алқабының патшалары байқай алар ма екен деген ойға қалды. Костя мұны естіп, казактарға тән жаймашуық күлкісімен жарқырай күлген. «Біз бұл мәселемен айналысамыз, – деп жауап қатты сосын. – «Пугачев»
Ұлыбританияға дейін «Эйр Астананың» іскерлік рейсіне екі билет тауып қойды, сосын Америкаға он жылдық виза мен Лондоннан Бостонға дейін эконом-рейске де билет қалтада деп есептей беріңіздер. Сіздер, қазақтар мен ұйғырлар, осындай дүниені жақсы көретіндеріңіз рас ғой?!». Мұндай достық пейілге Кенесары толқып ақыры амалсыз көнген кейіп танытты.
Кешегі даламен қауышқан шақтарының қызығымен бөлісіп, алдағы Батыс сапарын талқылап,
Нұр-Сұлтаннан қайтып бара жатқан жаңа көшпендідердің қасына екі адам жайғасып, бұларды көзілдіріктеріне орнатылған бейнекамераға жазып ала бастады.
Олардың бірі – Калифорниядағы Форт-Росс қаласында орналасқан православие шіркеуіне священник болып бекітілген, тұтас қара киінген Иван Андреевич болса, екіншісі – жақында ғана Қазақстанның Америка Құрама штаттарындағы елшісі болып тағайындалған, жасанып киінген Елдар Хосе болатын. Олар енді Кенесарыны сырттай бақылап, дер шағына дейін есеюін күтулері керек. «Шаманның» болжағанындай, 2040 жылға қарай
Қозғанов қайтсе де, өзінің уәдесінде тұрып, соңғы ханның басын – халыққа «табыстағаны» абзал. Бұл орайда
Екінші Кенесарының басынан басқа ешбір бас генетикалық сынақтан өтпесі және анық... 1750 жыл, Бурабай, Орта жүз, Казақ хандығы
Құрбандыққа шалынған ақ түйенің шарапаты тиіп, қырық күннен кейін хан ордасына шаттық енді. Топыш сұлу жаңадан бірнеше асананы меңгерсе, Абылай хан
Құранның бірнеше жаңа аятын жаттап алды. Екеуі тату-тәтті күй кешті. Алайда, қырық бірінші күні хан таң намазынан әлдеқайда ерте оянып алған.
«Не болды жаным?» – деп сұрады Топыш.
«Тағы бір қызық түс көрдім...»
«Мен жориын ба, әлде Бұқар жырау абыздың қайтып келуін күтесіз бе?».
«Соны күтейік», – деп жауап берді хан.
Жеті күннен кейін Баянауылдан Бұқар жырау абыз оралған. Кенет даланың дел-сал тыныштығын бұзып, әулие үні тым алыстан естілді. Бір күн, бір түн ас та төк тойлатып, ән мен жыр айтылып болған соң, ертеңінде ол хан сөзіне құлақ қоюға дайын болды. Абылай хан көрген түсін баян ете бастады:
«Тағы түсімде айдаһар көрдім, бұл жолы елес тәрізді көзге көріне қоймайтын әлгі бәтшағар даланың шоқысы мен орманын кезіп жүр екен деймін. Басы жоқ, оның орнына жуан құйрығы тұр; сол құйрығы қайда бұрса, сонда бара жатқандай. Бұл көрініске шыдап тұра көрінді, тек таудың ұшар басына дейін тас орнына киіз үйлер қаланып тұр екен деймін... мыңдаған киіз үйлер...
Киіз үйден кейін киіз үй, киіз үйден кейін киіз үй... әлгілердің ішінде бал арасындай құжынап, адамдар өмір сүріп жатыр екен деймін. Бұл көріністің көзіме шынайы көрінгені сонша, Аллаға тәубә, Аятул-Күрсіні оқи беріп, оянып кеттім. Неше күн өтсе де көз алдымнан кетер емес, не істерімді білмеймін, абыз...».
Бұқар жырау Абылай сөзін көзін жұмып, ұйып тыңдады. Сосын барып:
«Бұл түсің маған Асан Қайғының: «Қарағай басын шортан шалар...» деген сөзін есіме түсірді, сондай бір уақыт келе жатқан сияқты... Сондай бір шақ тумай қоймайды-ау, сенің түсің соны меңзеп тұрғандай.
Келер ұрпақ ата салты мен дінін, тілі мен ділін сақтап қала алатынына сенейік. Бәлкім, олар қилы кезеңдерден аман өтіп, түсіңде көрген қасірет те өтер, кетер. Ал енді, бір Аллаға сыйынып, бүгінгінің мәселесін шешелік. Әрекетсіз арман мұратқа жеткізбес. Түс көруді қой.
Оян, қазақ!»
Достықтың түрлері
Бетпе-бет достық: Күн мен күнбағыстың достығындай. Күнбағыс күн атып батқанға дейін көзін досынан алмайды.
Қашықтықтағы	достық:	Теңіздің	ортасындағы	арал	мен	таулардың арасында алыс достық бар.
Үндемейтін достық: мылқау адам мен керең адамның қол ұстасқандағы достығы. “Күтімсіз достық” деген де болады… Әйтеуір аман ғой, әйтеуір доспыз ғой деп ұзақ жылдар бойы бір рет болсын телефон соқпай, бір-екі сөйлемді хат жазуды да көп көретін достық…
Қу түлкі
Баяғы заманда қасқыр, түлкі, жолбарыс және түйе дос болып, бір өрісте жайылыпты. Басшылары ретінде жолбарысты сайлапты. Бір күні қасқыр мен түлкі қалай жесек деп сылтау іздей бастады. Түлкі көп ойланбастан жолбарысқа келіп былай депті: - О, патшам! Біздің азығымыз бітті. Жаңа азық қорын жинауға мүмкіндік болмады. Сондықтан біздің біреуімізді жеуіңізді өтінеміз!
Жомарт түйе шыдамай, өзін жеуді ұсынды. Қасқыр мен түлкі бірінші болып бас салды. Сосын оларға жолбарыс та қосылды.
Сөйтіп, түлкінің арамдығы арқасында түйе үшеуіне жем болды.
Жамандыққа жақсылық
Қызылбас патшасынын, Абдулла деген уәзірі бар еді. Соның заманында жұрт бұзылып, бір күні уәзір патшаға келе жатқанда халық қамап: -	«Дегенімізді істе, істемесең өлтіреміз» деп, ішінде бір батылдауы уәзірді сақалынан алып жұлқылады. Уәзір ашуланбады, бұлардан шыққан соң патшаға барып, жұрттың тілегін беріңіз деп өтініп тілегенін патшадан алып берді және өзінің көрген кемшілігі үшін ешкімге жаза бермеңіз деп оны да тілеп алды. Ертеңіне уәзірге бір саудагер келіп: -	Тақсыр, кеше сізді ренжітіп сақалыңыздан жұлқылаған кісіні айтайын деп келдім, ол Нағым деген менің көршім еді, алдырып жаза беріңіз, - деді. Бұл сөзді есіткен соң уәзір саудагерді қайтарып, Нағымды шақыртып алды. Нағым:
«Менін кешегі ісімді біреу айтып танытқан екен» деп, қорыққанынан үрейі кетіп, келе-ақ уәзірдің аяғына жығылды. Уәзір Нағымды жерден көтеріп алып айтты дейді: -	Мен сені жазалау үшін шақырмадым, бірақ, көршің саудагер жақсы кісі емес екен, сенің білместігіңді маған келіп айтты, екінші рет ол көршіңнен сақтанып жүргендей екенсін, соны айтайын деп шақырып едім, енді аман бол!- деп ішкергі үйіне кіріп кетті дейді.
Кешігу
Соңғы кезде Мыстанның сиқырының әсерінен Тазшаның сабағы нашарлап кетті. Ата-анасы мұның себебін сыныптастарының әсері ме деп ойлап, оны басқа мектепке ауыстырды. Бірінші күні оны әкесі апарып, алып келді. Жолшыбай қалай жүру керек екендігін түсіндірді. Келесі күні Тазша жалғыз өзі жолға шықты. Мыстанның сиқыры болды ма, аялдамасын шатастырып өтіп кетіп, сабаққа кешігіп келді. Осыдан соң сынып жетекшісі оған мектеп пен Тазшаның үйінің арасына қалай қатынау керек екенінің сызбасын қағазға түсіріп берді. Бұл оның жаңа жолға тез үйренуіне көмектесті.
Мектеп
Мектеп — жас ұрпаққа білім, тәрбие беретін мекеме; білім  беру жүйесінің негізгі буыны. Басты нысаны – сабақ оқыту. Оны мұғалім атқарады.
Сабақ — бір пәнді оқытуға арналған оқу сағаты; мектептегі оқу жұмысын ұйымдастырудың негізгі түрі.
Сабақ арнаулы бөлмелерде, оқу кабинеттері мен зертханаларда, оқу шеберханалары мен мектептің оқу тәжірибе үлескілерінде өтеді. Тұрақты оқушылар құрамы, кесімді уақыт көлемі (45 мин) және оқу кестесі бойынша жүреді. Оқыту әдістері, ұжымдық және жеке-дара жұмыстар сабақтың негізгі белгілері болып табылады. Сабақтың негізгі міндеті — мұғалімнің басшылығымен оқушыларға ғылым негіздерінен берілетін мағлұматтарды саналы түрде игерту, алған білімді іс жүзінде қолдана білуге дағдыландыру, іскерлікке үйрету, адамға қажетті қасиеттер қалыптастыру.
Дүние қалай етсең табылады? 1815 жылда Брюссель деген қаладан өтіп бара жатып, бір кітап сататын үлкен дүкенге кірдім. Дүкеннің ішінде бірнеше приказчиктерге олай-бұлай етіңіз деп, бұйырып тұрған бір купецтің кескіні көңіліме таныс реуішті көрінді. Сөйтіп тұрғанымда әлгі кісі мені көріп, бетіме қарап тұрды-тұрды да, қасыма келіп айтты: -	Айып етпесеңіз сұрайын, мұнан жиырма бес жыл бұрын сіз оқу оқып жүріп, жұма сайын Версальдегі үйіңізге барып жүрген жеріңіз бар ма еді?
Сонда ойыма түсіп, таң қалып: -	Рас,- деді Антон,- мен сондағы көрген тіленші Антоныңыздың өзімін. Сол жүргеніңіздегі бір күн қасыңызда бірге жолыққан кісінің айтқандары көңіліме кіріп кетіп, тіленшілікті тастап, жұмысқа кірістім, ісіме нық, малыма күтімді болдым; ақырында, сол кісінің айтқаны келіп, мінекей, осы зор дүкеннің иесі болдым,- деді.
Мұнай қашан өндірілді?
Қазіргі кезде мұнайды бәрі біледі. Ол болмаса ұшақтар ұшпай, көліктер жүрмей, жарықсыз-жылусыз қалар едік.
Адамдар әуелден-ақ мұнайдың қадір-қасиетін білген. Жер бетіне шығып жататын мұнайдан дәрі-дәрмек жасаған. Ал өндіріс үшін оны өңдеу 1859 жылдың 28 тамызында басталыпты. Американдық заңгер Георг Бисселл мұнайдың құрамын тексеру үшін лабораторияға береді. Нәтижесінде оның құрамынан жанар-жағармай, басқа да химиялық қоспалар анықталады.Содан ол 1857 жылы Эдвин Дрейк дегенді жұмысқа жолдайды.
Ол әуелі жер астындағы мұнайды шығару үшін бұрғы салады. Бірақ бұрғылаған сайын топырақ құлай береді. Әрі ойлап, бері ойлап ақырында бұрғыны құбырдың ішіне салып бұрғылайды. Осылайша екі жылда 21 метр қазғанда жерден мұнай шығады. Міне, содан бері 156 жыл өтіпті. Мұнай әлі күнге дейін сол әдіспен өндіріліп келеді.
Обал мен сауап
Жаздыгүні. Таңертең інім Әсетті ертіп, бұзауларды өріске айдап тастап, үйге беттеп келе жатқанбыз. Алдымыздан қанаты сынған ба, әлде, топшысы үзілген бе, бір үйрек жерден көтеріле беріп, таяқ астам жерге барып құлап  түсті. Тұра қалдық. Біз жақындағанда ұша жөнеледі де, ұзамай қайта қонды. Үйректі қуалап жүріп, ауылдан ұзап кетіппіз. Үйрек аспанға көтеріліп, алғаш ұшқан жеріне қайта барып қонды. Балапандарын өзенге апара жатқан құс екенін сонда білдік. Бізден балапандарын қорғау үшін қолданған амалы екен.
Әсет үйректі таспен атып алды, анамызға айтқанда, анамыз: -	Байғұс ана-ай!... Баласы үшін отқа да, суға да түсіп, өлімге барады-ау. Мына үйрек те балапандарын қорғау үшін өлімге басын тігіп, тайсалмаған. Бұл қылықтарың бекершілік болған. Шешесінен айырылған балапандар қалай күн көреді, қайтіп жан сақтайды?...
Қателігімізді мойындап. Балапандарды аяп, мұңайып қалдық. Қап, әттегең-ай!... Обал болды-ау.
Айуанның естісі көп бірақ адамдай толық ақылы жоқ
Ит адамға шын дос жануар. Дүниежүзінде иттің неше атасының ұлы бар: біреуі қора, біреуі үй күзетеді, біреуі малшы орнына мал бағады, біреуі аң, құс алып береді, біреулері, тіпті, ат орнына жегіліп те жүреді; бұлардың бәрін де екінші кітапта уақытымен айтармыз. Англия жұртының ең үлкен Лондон деген қаласында өрт болған уақытта, күйіп жатқан үйдің ішінде қалған балаларды алып шығуға үйретілген иттер бар. Соның біреуі Боб деген ит он екі баланы өрттен алып шығыпты. Бір күні бір үй жанып, өрт сөндіргіш адамдар келген уақытта, бір қатын жылап тұрды, балам жанып жатқан үйде қалды деп. Өрт сөндірушілер әлгі Бобты жіберді: Боб баспалдақпен үйге кіріп, түтін ішінде жоқ боп кетіп, біраздан соң баланы көйлегінен тістеп қана алып келді. Шешесі қуанып баласын алды, өрт сөндірушілер иттің өрт шалған жері жоқ па деп қарап тұрғанда, Боб өршеленіп жанған үйге қарай тағы ұмтыла беріпті. Өрт сөндірушілер шамасы үйде тағы бір бала бар шығар деп ойлады; сонымен Бобты және қоя берді. Біраздан соң Боб, ауызында бір тістегені бар, үйден жүгіріп шыға келді. Қараса, әкелгені бір үлкен қуыршақ екен.
Білгеннің пайдасы
Бір қарт ұста күні-түні тынбай іс соғып отырады екен. Оған көрші, заманындағы бір зор бай, Броун дегеннің баласы ойнап жүріп қызыққа күнде ұстаға келіп, іс соққанына қарап тұрады екен. Бір күні ұста мырзаға айтты: -	Төрем, қарап тұрғанша, тым болмаса, шеге соғуды үйренсейші, кім біледі, бір күндерде сол өнердің де керегі болар. Бала нем кетеді деп, күнде мазаққа шеге соғып жүріп, бірнеше күнде жақсы соғуға үйреніпті. Мұнан соң бірнеше жылдар өткен соң, жұртында қатты жаугершілік басталып, Броунның мал-жаны таланып бітіп, өзі қатын, баласымен қашып шығыпты. Сонымен, ішіп-жеуге, киер киімге де кемтар соғып, бір қалада жүрген уақытта, қаланың әкімі бұйрық шығарды: әскерге көп етік керек, жақын жердегі қалалардың сататын мығы таусылды, мық даярласын деді. Сонда манағы мырзаның мазаққа үйренген өнері есіне түсіп, патшалық етікшілерге хабар салды: -	Егер көп мық-шеге керек болса, мен пөдіретін аламын,- деп.
Етікшілер істеген мығын керіп ұнатқан соң, әскердің етігіне мық істеудің міндетін алып, көп мал тауып, ақыр өміріне дейін кемдік көрмей өтіпті-міс.
Тұсаукесер
Тұсаукесер – сәби қаз тұрғаннан кейін тез жүріп кетсін деген тілекпен жасалатын ғұрып, ырым.
Ол үшін арнайы ала жіп дайындалады. Бұл ала жіп аттамасын деген ұғымнан шыққан. Сол жіппен баланың аяғын тұсап, оны жүріс-тұрысы ширақ әйелге қидырады. Сүріншек, жайбасар адамдарға баланың тұсауын кестірмейді. Тұсауы кесілген баланы қолынан ұстап жүгіртеді, шашу шашылады. Баланың ата-анасы тұсау кесушіге кәдесін береді.
Тұсаукесердің жібін дайындаудың бірнеше түрлері, жолдары, сенімдері де бар. Көбейіп, көгере берсін деп көк шөптен есіп жасайды. Бай болсын деп малдың тоқ ішегінен де өреді. Адал болсын деп ала жіптен де жасайды.
Тұсау кесу тойына ауылдың қыз-келіншектері, әжелер шақырылады. Ет асылып, шай қайнатылады. Тойға келгендер шашуға құрт, май, тәтті тағамдар, балаға ойыншық, асық, сылдырмақ, т.б. әкеледі. Балаларға өлең, жыр, тақпақ, жаңылтпаш айтқызады.
Сүйінші
Сүйінші – қуанышты хабар әкелушіге берілетін сыйлық. Дүниеге жас нәресте келуін, келін түскенді, алыстағы сағынған адамның келгендігін, жоғары атақ, үлкен сыйлық берілуін, т.б. қуанышты сәттерді алғаш хабарлаушы сүйінші сұрайды. Сүйіншіге бағалы зат немесе ақша береді.
Қуанышты хабар жеткізуші адам «сүйінші-сүйінші» деп  келеді. Мұндайда қуанышты үй иесі «қалағаныңды ал» дейді. Немесе оған риза болатындай сыйлық ұсынады. Бұл қуанудың, ризалықтың белгісі. Сүйінші сұраудың да, оның сүйіншісін алудың да ешқандай сөкеттігі жоқ.
Халқымызда біреу екінші адамға жақсы хабар жеткізіп қуантса, сүйінші кәдесін алатын салт бар.
Тасаттық
Мақат даласы ыстық. Жаңбыр жауған жоқ. Айнала сор, май исі шығады. Ауылдағы қарттар кеңесті. Дәурен атамның сиырын сойып, құдайы берді. Мақат ауылының үлкен кісілері біздің үйге жиналып шәй ішті, ет жеді. Құран оқыды. Құдайдан жаңбыр сұрады.
Сыртта тұрмыз. Күн батып барады. Бір мезгілде теңіз жақтан көтерілген қара бұлт ауыл үстін қаптады. Жаңбыр түнімен тоқтаусыз жауды. Ауа тазарып, біздер сай бойынан гүл тердік.
Ай неге жаланаш қалды?
Бірде ай өзіне көйлек тіктіріп алмақ болыпты. Тігінші айдың бой тұрқын өлшеп алады да көйлекті пішіп, тігуге кіріседі. Уәделескен шағында Ай көйлегін алуға келсе, көйлегі әрі тар, әрі қысқа болып шығыпты. -	Иә, мен қателескен екем, - дейді тігінші. Сөйтіп, көйлекті қайта пішіп, қайта тіге бастайды. Уәделескен мерзім жақындап, Ай көйлегін алуға тігіншіге тағы келеді.
Бұл жолы да көйлегі шақ келмей, қысқа болып қалыпты. -	Иә, тағы да дұрыс өлшемеген екем ғой, - дейді. Айдың толыса беретініне түсінбеген тігінші. Сонымен қайта өлшеп, қайта пішіп, қайтадан тігуге кіріседі.
Ай тағы да көйлегін алуға келе жатады. Тігінші киіз үйдің түтігінен асқанда келе жатқан топ-толық өзі тіккен көйлектен екі есе үлкен Айды көреді. Не істерін білмей, сасқалақтап тігінші басы ауған жаққа қаша жөнеледі. Ай ары іздеп, бері іздеп тігіншіні таба алмай қалады. Сол себепті, Ай көйлексіз жалаңаш қалыпты.
Салмақсыздық
Адамның салмағы – Жердің оны өзіне тарту күшіне байланысты. Жерге қарағанда Айдың тарту күші алты есе кем. Сондықтан жерде 60 килограмм тартқан адамның салмағы Айда не бары10 килограмм болады. Ал салмақтан мүлде айрылуға бола ма? Иә, болады екен, мұны салмақсыздық дейді. Бұл космос корабльдерінің кабиналарынан байқалады. Онда қабырғаға бекітілмеген заттардың бөрі ауада еркін жүзіп жүреді.Ғарышкердің өзінің де кабина ішінде қалықтап ұшып жүруіне болады.
Планеталар
«Планета» - грек сөзі, ол «адасқан жұлдыз» деген мағына береді. Кейбір жұлдыздар көк күмбезіне шегелеп тастағандай болып көрінсе, кейбірі солардың арасында кезіп жүреді де қояды. Мұны жұрт ертеден аңғарған. Міне, осы кезіп жүретін жұлдыздарды олар планета деп атаған.
Меркурий, Шолпан, Марс, Юпитер, Сатурн планеталары ерте заманнан- ақ белгілі. Жерді планета деп санамады. Оны олар әлем кеңістігінің кіндігі,барлық жұлдыз соны айналып жүреді деп ұқты.
Кейіннен Уран, Нептун, Плутон планеталары ашылды. Астрономдар көптеген планеталардың серіктерін, Марс пен Юпитер арасындағы толып жатқан шағын планеталарды – астероидтерді тапты.
Менің құлыным
Менде күрең құлын болды. Ол шу асау (жабайы) болатын. Мен ағамнан құлынды үйретіп беруін сұрадым (өтіндім). Ағам келіспей жүрді. Сонда шешем ағама:– Құлынды үйрету керек. Ахмет қыста жақсы оқыды. Енді өзінің құлынына мінсін, – деді.
Біз құлынды ұстауға бардық. Ағам оның мойнына шалма тастады (салды). Құлын шошына үркіп, арқанды сүйрете шауып кетті. Көп ұзамай ол жылқыға келіп, ағам қайта шалма салды. Енді құлын босанып кете алмады. Ағам ақырындап келіп құлынды жүгендеп, жылдам мініп алды.
Құлын секіріп тулай бастады.Ол ағамды жыққысы келді. Бірақ ағам оның үстінде мықты отырды. Кенеттен құлын шаба жөнелді. Көп ұзамай олар көзден таса болды (көзге көрінбей кетті). Кешке қарай ғана ағам келді. Ауыздықтан құлынның екі езуі қанап кетіпті. Ол түгелдей терге малыныпты. Бірақ ол енді тіптен жуасыған, енді оған мініп алуға болады.
Жайлауда
Жазды мен ауылда өткіздім. Біздің ауыл жайлауға мамырдың аяғында көшіп келеді.
Біздің жайлаудың аты – Сырт.
Мұнда біз басқа болыстардың көптеген ауылдарымен кездестік.
Таныс емес балалар көп болды. Кейін біз олармен шомылғанда, таймен жарысқан кезде жиі кездесіп, танысып алдық. Мен бірнеше баламен достастым. Біз бір-біріміздің ауылға бардық. Қозы бағып жүрген кезде ойындар ұйымдастырдық. Кейде кешке қарай біреуіміздің ауылында ұзақ ойнайтынбыз. Қосшы мейрамында бірге болдық.
Жидек теруге бардық. Жазды өте көңілді өткіздік.
Торғайлар (Әңгіме)
Қыс. Күн суық. Қаңтарда қарға адым ғана ұзарған күннің әлсіз нұры ауланы шуаққа бөлей алмай тұр. Дәулет терезе алдында жағын таянған күйі сыртқа қарап, жалғыз өзі отырған еді. Үлкен терезенің алдына бір топ торғай келіп, қонып, ұшып қайта кетті, қайта келді. Қарындары қатты ашқан болуы керек. Дір-дір етеді. Жаураған сияқты. Терезені ашу дұрыс. Қаттылау жабылған көрінеді. Апасы: «Ашып қойма, үй суып кетеді», – деген бағана шығып бара жатып. Дәулеттің торғайларға шын жаны ашыды. Көзіне бір тамшы жас ұялай қалды. Енді қайтті? Не істеу керек?
Ол терезені сәл саңылау жасай ашып, дорбадағы бидайдан томпақ алақанымен бір уыс дәнді терезе жақтауына септі. Қанаттылар тез-тез шоқып жеп, қайта ұшып жөнелді. Кенет торғайлар топ-топ болып бұрынғысынан да көбейе бастаған, терезе жақтауына жапырлай қонып, топырлап барады. Енді не қылмақ? Апасы ұрсып жүрсе, бидайды қайда құрттың десе, жауабы қандай болмақ?
«Торғайдың адамға пайдасы көп» дейтін әжесі. Олар ағашқа, алмаға, жүзімге зиянды құрт-құмырсқаны теріп жеп, жамандыққа жол бермейді емес пе? Иә, солай. Торғайды мысықтар ұстап алып жеп қоятыны бар. Мысықтар жаман ғой, тышқанды көрмейді, торғайларды аңдиды. Мысыққа «қой, тиіспе» деген лазым. Әйтпесе, шыбын-шіркейдің көзін жойып, адамдарға көп қолғабыс тигізетін торғайлар азайып кетеді ғой.
Атымтай жомарт
Атымтай жомарт өзi есепсiз бай бола тұрып, күн сайын бiр мезгiл үстiне ескi-құсқы киiм киiп, отын кесiп, шөп тасып жұмыс қылады екен. Бiр күнi өзiнiң жақын, таныстары сұрады дейдi: –	Жомарт, құдай бергей дәулетiңiз бар, ашқа – тамақ, жалаңашқа – киiм, үйсiздерге – үй болдыңыз, сөйтiп тұрып өз басыңызды кемшiлiкке салып, жете алмаған жарлыша отын кесiп, шөп тасығаныңыздың мағынасы не? – деп.
Жомарт айтты дейдi: –	Төрт түрлi себеп бар. Әуелгiсi: әдемi ат, асыл киiм, асқан дәулеттi өне бойы әдет етсең, көңiлге жел кiргiзедi; сол желiккен көңiлмен өзiмнен терезесi төмен бейшаралардан жиренiп, көз салмай, кем-кетiкке жәрдем берудi ұмытармын деп қорқамын. Екiншiсi: бар бола тұрып мен жұмыс қылсам, мұның кемшiлiк емес екенiн бiлiп, кейiнгiлер әбiрет алсын деймiн. Үшiншiсi: күн сайын өз бейнетiммен тапқан бiр-екi пұлға нан сатып алып жесем де бойыма сол тамақ болып тарайды, еңбекпен табылған дәмнiң тәттiлiгi, сiңiмдiлiгi болады екен. Төртiншiсi: құдайтағаламның берген дәулетiн өзiмсiнiп, тиiстi орындарына жаратпай, көбiсiн өзiм iшiп-жеп, өзiм тұтынсам, мал берген иесiне күнәлi болармын деп қорқамын, – дедi.
Батыр бала
А. Имановтың балалық шағынан
Амангелді бала кезінде Торғай уезінің Қызылжыңғыл болысындағы Махамбет, Сарыбай, Қорқақ секілді мергендерге еріп тау-тасты аралап аң аулайды.
Бір күні соңына екі лағын ерткен киіктің ешкісі суатқа келіп су іше бастайды.Суат басында киік аңдып жатқан мергендер: -	Ал,бала,мерген саған жол бердік.Ешкіні ат,-дейді. Амангелді:-қолым бармайды,-деп ешкіні атпайды.
Сол кезде бір қасқыр сай ішімен ақырын ғана ұрлана басып,ешкіге қарай келе жатты.Амангелді:- ал,ағалар,ататын рет жаңа келді,-дейді де жалғыз оқпен өкпенің тұсынан дәлдеп көздеп, бөріні атады. Киіктің ешкісі лағымен қаша жөнеледі.-Бала да болсаң,әділ халыққа қамқоршы болғалы тұрған бала екенсің,- деп,мергендер Амангелдіге батасын береді.
Өзен жағасында
Жазғы демалыс басталғалы бері Ернар мен Махаттың ойыннан қолдары босамады. Суға шомылады, асық ойнайды. Одан қалса, ауыл сыртындағы өзенге барып қармақпен балық аулайды.
Міне, бүгін де солай қарай беттеп келеді. Күн көтеріле үйлерінен шыққан. Өзенге әне-міне таяп қалды. «Ерте бармасақ балық аз түседі. Кейде тіпті қармақты қаппай қояды»,– деген Ернар асықтырып.
Ернардың әкесі – Тастөбеде сиыр бағатын бақташы. Кішкентайынан әкесімен сиыр жая жүріп, ол «Тастыарал» орманының ұңғыл-шұңғылын бес саусағындай біліп алған.
Баратын жерлері – Қаратал өзеніне тақау. Жол бойы күндегідей шалғын шөптің иісі мұрындарын қытықтап, арагідік құлақтарына көлбақаның құрылы мен шегірткенің шырылы шалынып келеді. Осы бақа мен шегірткенің әуенінсіз жазды елестету мүмкін емес шығар.
Қалың жусан түбінен бір-екі рет пыр-пыр етіп бозторғай ұшты. Ол да бір әнші құс. Күн жер бетін алтын шұғыласына толық бояп үлгерместен-ақ ол да тынымсыз тіршілігін бастайды.
Өзен әлі тыныштық құшағында екен. Айнала көк жасыл, түндегі өткінші жаңбырдан құлпырып, жайнап кетіпті. Жағалаудан жалбыз иісі бұрқырайды.
Екі дос ойқастап жүрген балықтардың біразын ұстамаққа ниет қылып, қармақтарын суға лақтырысты.
Махаттың қармағының қалтқысы батып-шығып тұр. Бұл – балықтың қауып жатқанының белгісі. Қалтқы қалтылдауын қояр емес. Қапса болғаны сәл тартады да, қайта қоя береді. Сөйтіп балық не қармаққа ілінбей, не кетпей кісінің әбден зықысын шығарды.
Әрі- беріден соң Махат осында келгеніне өкіне бастады. Қарны ашты, іші де пысты. «Мана Ернардың «Тастыаралда» балық дегенің жыртылып айырылады дегені қайда? Әлі соқыр балық та ұстамадық қой», – деп іштей кейіді.
Ернар қармаққа түзу сап іздеп әлек. Әрбір шоқ талдың арасына кіріп, керегін таба алмай жүрген сияқты.
Осы сәт Махаттың басына бір ой келді де, қалың талдың ішіне жасырынды. Артынша дауысын өзгертіп: –	Әй, бала, бермен кел, жаныңның барында тез кел! – деп айқайды салды. Іле: – Қасыңдағы баланы жеп алдым, ендігі кезек сенікі. Нәйім-нәйім, қарным әбден ашты. Мен – адам жегіш жезтырнақпын. Жаныңның барында бермен кел! Тез! – деді.
Әшейінде сужүрек Ернардың бойын үрей алғанға ұқсайды. Бір қолында бәкісі, қайда қашарын білмей, дағдарып тұрып қалды. Ол Махаттан әлдеқайда ірі болатын. Енді лезде шөгіп, кішірейіп кеткен секілді. Қозғала бере жерге оңбай құлады. Айқайлайын десе дауысы шықпайды.
Махат досын аяп кетті. –	Ернар, қорықпа, бұл мен ғой, – деді сәлден соң. Сол-ақ мұң екен: –	Ах, сен бе едің? Сен екенсің ғой бағанадан бері қорқытқан. Тоқта, бәлем, сені! – деп тұра ұмтылды.
Ұстататын Махат па, ауылды бетке алды да оқтай зулап, безіп берді.
Мөлдір бұлақ
Баяғы өткен заманда бір лашықта жас жігіт өмір сүріпті. Ол жер жыртып, егін салып, соны өсірумен күнін өткізіпті. Ол күндегі әдетінше еңбек етіп жатқанда, күшті дауыл соғып, еккен егінін ұшырып кетеді. Бірақ ол оған өкінбей, тағы еңбектенеді. Дегенімен, оның егіні өспейді. Содан көңілі мұқалып, қайғырып отырып ұйықтап кетеді. Ұйқысында түс көреді. Түсінде бір ақсақал оған: «Қарағым, егінің өсуі үшін суғарып жүрген суыңның басына бар» – дейді. Ол оянғаннан кейін тау жаққа жүреді, судың бастауын табады. Судың бастауында бір үлкен тас тұр екен. Ол жалма-жан тасты аударып, оның астында үйіліп жатқан құмды аршып, суды тазартады. Тазартқаннан кейін, дем алып отырғанда, су атқылап, мөп-мөлдір болып ағады. Жігіт қуанғаннан оның атын
«Мөлдір бұлақ» деп қояды. Сол сумен егінін суарып, бақытты өмір сүреді.
Судың пайдасы
Өмірде сусыз тіршілік жоқ. Судың адам ағзасына пайдасын білу – міндет. Адам денесінің 70 пайызы судан тұрады. Кез келген адам күніне 1,5-2 литр таза су ішуі керек -	Судың жетіспеушілігінен дененің кейбір функциялары баяулап, адам ауруға шалдыға бастайды. -	Су – негізгі энергия көзі. -	Су – мидың функциялары үшін күш және электрлік энергия көзі. -	Жасушаларды бір-бірлеріне байланыстыратын желім. -	ДНҚ-ның (генетикалық ақпараттың ұрпақтан- ұрпаққа берілуін, дамуы мен	қызметін	қамтамасыз	етуіне	жауапты	нуклеин	қышқылының) зақымдануының алдын алады. -	Иммунитет жүйесінің негізін құрайтын жілік майының түрлі ауруларға қарсылығын күшейтеді. -	Су – азық, дәрумен және минералдардың негізгі еріткіші. -	Азық құрамындағы керекті элементтердің ағзаға сіңуін арттырады. -	Азықтарға энергия беріп, құрамындағы элементтердің ағзаға сіңуі кезінде бұл энергияны денеге таратады. -	Сусыз желінген азықтың денеге тигізетін пайдасы өте аз болып табылады. -	Өкпедегі оттегін тасымалдайтын қызыл қан жасушаларының жұмыс өнімділігін арттырады. -	Жасушаларды оттегімен қамтамасыз етіп, қалдық газдарды өкпеге тасымалдайды. -	Улы қалдықтарды жинап, бауыр мен бүйрекке жеткізеді. -	Буын қуыстарын негізгі майлаушы зат болып табылады. -	Омыртқадағы дискілерді жұмсартқыш су көпшіктеріне айналдырады. -	Ішектердің жұмысын реттейді, майлануын қамтамасыз етіп, іш қатудың алдын алады. -	Жүрек ауруы мен сал болу (паралич) ауруынан сақтайды. -	Тері жасушаларын ылғалдандырады және сауықтырады. -	Мидан бөлінетін гормондардың жасалуы үшін қажет. -	Су адам зейінін ашады. -	Жұмыс істеу өнімділігін арттырады. -	Ешқандай	жанама	әсері	жоқ.•	Адам	денесінде	су	қоймасы болмағандықтан, суды жиі ішіп тұру керек.
Неге теңіздің түсі көк болады?
Су түссіз емес пе? Алайда неге теңіздің түсі көк болады? Шыны ыдысқа теңіздің суын құятын болсақ, түсі мөлдір, түссіз болып шығады. Сонда теңіздің бетіне аспанның түсі шағылысып түседі ме?
Біздің көзімізге көрінетін теңіздің көк түсі – теңіз суының бетіндегі күн сәулесінің ыдырауынан пайда болатын түс.
Су күн жарығын біркелкі түрде өткізбейді. Теңізде қысқа толқынды жарық сәулесі ұзын толқынды жарық сәулесіне қарағанда тез өтеді. Қысқа толқындар спектрдің көк бөлігіне, ал ұзын толқындар қызыл түсіне сәйкес келеді. Шыны ыдыста судың аз қабаты көретіндіктен сәулелерді өту айырмашылығы байқалмайды. Ал теңізге түскенде жүздеген метр терең судағы күн сәулесінің ыдырауы көрінеді. Суда көк түс аз жұтылатындықтан судың түсі де көк болып көрінеді.
Сонымен қатар, су көк түсті емес сия түсті және ультра күлгінсәулені өте жақсы жұтады. Сондықтан басқа жерлерге қарағанда теңіз жағалауында күнге күю ықтималы басым болады.
Өткелде
Екі бала өзенді жағалап келе жатты. Арғы бетке өтіп, бүлдірген теріп қайтпақ. Таңқы қара Әбік сабырлы болса, сорайған сары Жеңіс - сөзшең. - Біз Оралда тұрғанда, - деді Жеңіс, - ағынды өзеннің жағасындағы лагерьде болдық. Оқытушымыз бір жарым шақырымдық тауға өрлетті. Сонда мен бар баланың алды  болып  шықтым  тау  басына.  Пионерлердің   таңданғанын   айт-   сайшы.
«Альпинист, барып тұрған ержүрек!» деп шуласты. Содан бастап балалар мені
«альпинист Жеңіс» деп атап кетті. -	Спортшы екенсің ғой. -	Жүгіруден де, секіруден де бірінші орын алдым. Суға жүзу деген менің ең сүйікті ісім. Жап-жалпақ ағынды өзенді токтаусыз жүзіп өте беруші едім. Ал мына Есіл дегенің жылып жатқан жылға сияқты. Шалқалап та, қырындап та жүзе алам. Жеңіс бір түйір малта тасты алды да, зеңгіл жасылданып үнсіз ағып жатқан суға құлаштай лақтырып жіберді. Су беті шеңберленіп барып тынды. Арғы бетте бозғылт жапырақтарын толқытқан сұр талдар көрінеді. Жасыл нумен көмкерілген өзен аңғарынан салқын жел еседі. Құлама жардан малта тастарды жамырата домалатып, екеуі суға тақау келді. -	Әттең, сен бөгет болып тұрсың. Әйтпесе, анау көпірге бармай-ақ, осы жерден жүзіп өте беретін едім, - деп, Жеңіс опық жегендей басын шайқайды. Әбік үнсіз. Өзен арнасының құмырсқа белденген қысаң тұсында ағаш көпір  бар. Күңгірттеніп жатқан судың үстінен екеуі үңіле қарап тұр. Шабақтардың жүйткіп ойнағанын қызықтады. Бір кезде шабақтар тым-тырақай қаша жөнелді. Бір дәу шортан келе жатты. Шортан қара қошқыл арқасын су бетіне шығарып, біраз жылынды да, құйрығымен ағынды жайқап қалып, караңғы тұңғиыққа сүңгіп кетті. -	Ех, шіркін, сүңгіп барып, құйрығынан шап беріп ұстар ма едім! - деді Жеңіс алабұртып. Сөйткенше болған жоқ, көпір ернеуіне атша мініп отырған бір бейтаныс бала суға шолп ете түсті. -	Құтқарыңдар! Бала батып-шығып жүр. Жеңіс сасқалақтап: - Ей, бала, қолың мен аяқтарыңды сермей бер, мен келгенше шыда. Мен ауылға хабарлайын, сені шығарып алады! - деп, жүгіре жөнелді.
Жеңіс жұртты ертіп келгенде, Әбік пен әлгі бала жағада отыр еді. Суға кұлаған балада кескін қалмапты. Анасы қуанғаннан дауыстап жылап жіберді: -	Сен ғой шығарған, айналайын-ай, ажалдан құтқардың-ау құлынымды!
Әбік қызарып төмен қарады.
Жекпе-жек
Қыстың жайлы бір жылы күні еді. Қыр үстіндегі ауылға қарай асықпай келе жаттым. Бір кезде сай ішімен бірін-бірі қуалай зытып бара жатқан екі қараны байқап қалдым. Алдыңғысы тушадай ақ қоян да, кейінгісі қырдың қызыл түсті арлан түлкісі екен. Түлкі өкшелей қуып жүр. Қоян да жеткізер емес, аяқтарын аянбай сілтейді. Кенет ол оқ бойы ойқастай берді де, ойламаған жерден бұғып жата қалды. Мұны күтпеген түлкі екпінін баса алмай төне бергенде, ақ қоян артқы аяқтарымен бар пәрменімен оның төсінен салып жіберді. Түлкі шалқалақтап барып, қайта ұмтылды. Ашық алаңдағы ақ қар үстінде қызу айқас осылай басталды. Түлкі өткір тісті азуын қоянның әр жеріне аямай-ақ салып жүр. Бірақ оны елер қоян жоқ, ол да өзінше қару жасап, әлді дұшпанының қимылын аңдып жүріп, оны не тістеп, не теуіп қалады. Айқас біраз уақытқа созылды. Бір кезде қызыл түлкі ұзын құй- рығын бір бұлаң етті де, ақ қар үстіне аунап түсті. Сол сәтте орғып түскен қоян да қалың шіліктің ішіне сүңгіп кетті. Мен тақап келгенде, түлкі ша- лажансар халде екен. Бейшараның ішегі шығып, шұбатылып жатыр. Қоянды қан шашыраған ізіне түсіп, әлгі шілік ішінен таптым. Ер қоян ұзынынан түсіп өліпті. Денесінде жарадан сау жер жоқ, қып-қызыл қанға боялған. Дүниедегі ең қорқақтардың бірі - қырдың ор қояны мұндай ерлік көрсеткеніне қайран қалып, мен сол арада біраз тұрып қалдым.
«Астана-Бәйтерек» сәулет кешені 2002 жылы Еуразияның кіндігі – Астананың төрінде «Астана-Бәйтерек» монументі салынды. Бұл монумент қазақ елі тамырын жеті қабат жер астына жіберген мәуелі бәйтеректей тарихы тереңде жатқан ел екендігінің дәлелі іспеттес.
Бәйтерек Астана төрінде көк тіреп тұр. Биіктігі 97 метр, XX ғасырда дәл осы жылы қазақтың елордасы Ақмолада шаңырақ көтерді. Бәйтеректің сәулеткерлік шешімі үш буыннан тұрады: -Бірінші бөлік – жер асты бөлігі, ол 4-5 метр тереңге кеткен. Осы бөлікте балықтар жүзіп жүр, 7 метрлік аквариум су патшалығының кіші моделіндей. -Екінші бөлік – Бәйтеректің діңгегі, металл конструкциялары.Осы жарты шар арқылы жоғарыға, Бәйтеректің ұшар басына көтеріліссіз. Әуелі 93 метр биіктігі қаланы тамашалу алаңына аялдайсыз. Бұл жерден жаңа әкімшілік орталығы алақанға салғандай анық көрінеді. -Үшінші бөлік – диаметрі 22 метр алып шар – Самұрықтың алтын жұмыртқасы. Бәйтеректің ең биік тұсы – 97 метрдегі «Аялы алақан» композициясына асықпайтын жан кем де кем, осында келгендердің бәрі оны көргенше құмартады. Онда Қазақстан Республикасы тұңғыш Президентінің алақаны таңбаланған. Соған саусағың тисе «Менің елім» әуені шалқи жөнеледі, бүкіл Қазақстан ән салып жатқандай.
Шахмат үйірмесі
Ағам жасынан шахмат ойынына құмар болып өсті. Мектебіміздегі шахмат үйірмесіне қатысып, жарыстарда көзге түсе бастады.Ол күн сайын үш – төрт сағат уақытын шахмат ойнауға арнайды. Оның арманы – болашақта шахмат ойынының шебері болу.
Шахмат адамның ой-өрісін дамытады, сондай-ақ, шыдамдылық, ұстамдылық қасиеттерді талап етеді. Ағам өзінің уақытын босқа өткізбей, өзінің сүйікті ісіне арнады. Ол әрбір жеңісін мақтан тұтады және болашақта шахмат шебері болатынына сенімді.
Қазақтың дәстүрлі уақыт өлшемдері
Уақыт өлшемдері. Қас пен көздің арасы-халықтық өлшем. Лезде, тез, жылдам, көзді ашып - жұмғанша деген мағынаны білдіреді. Қас-қағым (көзді ашып-жұмғанша) - жарықтың жылт етуі, көзді ашып-жұмғанша кететін уақыт, шамамен 0,7-1 сек. аралығы.
Сүт пісірім-халықтық өлшем, ширек сағат шамасы, шамамен 15 минут. Бие сауымдай уақыт-биенің екі сауымының арасы, бір сағат шамасындағы мезгіл.
Таң сәрі-шолпан жұлдызының туған мезгілі. Бозала таң-күн шапағының белгісі, таңның ағара бастауы. Таң ата-күннің ұясынан шығар алдындағы мезгіл. Сәске-күн шығып, арқан бойы көтерілген кез.
Ұлы сәске-тал түске жақындаған мезгіл. Тал түс-күннің тас төбеге келуі, яғни, мысалы, қазақтың көлеңкесі оның дәл түбіне түсуі.
Сәске түс-шаңқай түс мезгілі немесе күннің қиғаш 45 градуспен түсуі, яғни, мысалы, қазақтың өзінің биіктігі мен көлеңкесінің ұзындығы теңескен кез.
Кешқұрым-күн батқан кез.
Түн ортасы- түнгі сағат 12. Түн жарым-түнгі сағат 3. Ат адым-ақпан айындағы күннің ұзаруы, ол 38 минутқа тең.
Елік адым-қаңтардың басынан ақпанның аяғына дейінгі аралықтағы күннің ұзаруы, ол 74 минутқа тең келеді. Қарға адым-қаңтар айындағы күннің ұзаруы, ол 36 минутқа тең.
Қазақтың киелі өнері – күй
Күй өнері – қазақ музыка мәдениетінің ең озық саласы. Күй - халқымыздың сан ғасыр бойыбасынан өткерген тайғақ кешулері мен тарихи тағдырының ең басты куәгері. Күй – жаратушының адамзатқа берген тосын сыйы. Күй – құдірет!.. Күй – ұран!.. Оның түрі өте көп. Күй тілі – тылсым тіл!.. Біз оны ұлтымыздың ұрпақтан-ұрпаққа қалдырып келе жатқан домбыра, сыбызғы, қобыз сияқты аспаптарының үнімен ғана сезініп келдік. Осы музыка аспаптарының ішінде халқымыз арасында үнемі қолданыста болып, барынша дамығаны – домбыра. Алдынғы буын ағаларымыздың «Нағыз қазақ –қазақ емес, нағыз қазақ – домбыра» деп жырлауы да содан.
Алтын бесік
Менiң туған жерiм – Көкшетау, шыңын мұз басып қатқан биiк таулар емес, төбесiне оп-оңай шыға беруге болатын аласа таулар...
Мiне, сондай таулардың бiрiнiң етегiндегi көл жағасында менiң туып- өскен ауылым қоныстанған. Таудың аты – «Салпық». Ал оның iргесiндегi айдынның аты – «Шұңқыр көл» деп аталады. Ауылдың аты сол есiмiне қойылған.
Бiз бала кезiмiзде жазда Салпық тауының бауырына шие, бүлдiрген теруге баратын едiк...
Ал көл жағасы қандай тамаша едi. Ыстық күндерi Қасынан шықпайтынбыз. Арқаны күнге қақтап-қақтап алып, жүгiрiп келiп суға қайта- қайта күмп-күмп берiп құлайтынбыз. Бiзден әрiректе тереңдеу жерде мойындары жiп-жiңiшке шүрегей үйректер жүзiп бара жатады. Жақындасаң тереңге қарай ұзай бередi.
Дауылды, желдi күндерi көл бетi бұйраланып, дөңбекшiген толқындары жағаны ұрып, көбiк шашып жатады. Әлденеге ашуланған сияқты мiнез танытады. Туған жер – алтын бесiк. Әлдилейдi, тербетедi. Қиялыңды ұштайды. Мен бесiншi класта оқитын едiм. Туған жерге деген сезiмiмдi дауыстай айтқым келдi. Өзiмiздiң Салпық тауы туралы, оның iргесiндегi кiшкене көл туралы өлең жаздым. Әлемде Салпықтан асқан биiк тау жоқ, әлемде Шұңқыр көлдей үлкен көл жоқ деп ойпаттадым. Олар маған, шынында да, солай көрiнген. Ауылдан алысқа ұзап шықпаған кезiм, басқа тауды да, басқа көлдi де көрмеген едiм.
Қазақстан территориясынан табылған алғашқы үй
Оңтүстік Қазақстан облысынан табылған Қараүңгір тау үңгірі тарих үшін маңызды болады. Үңгірден тастан, сүйектен және қыштан жасалған бұйымдар, ежелгі құлан, аю, бұғы, жайран, қабан, елік және жылқылардың сүйектері табылды.
Бұл – Қазақстанның тас ғасыры дүниежүзілік мәдениеттің бір бөлігі болатындығына дәлел.
Тас ғасыр деп аталу себебі, ежелгі адамның азық табатын еңбек құралы тас болды. Тас бұйымдар пішіні мен түріне қарай кесетін, тескіш, бұрғылағыш құралдарға, пышақтар, шаппа сияқты тағы басқаларға бөлінеді. Ежелгі адамдар геометриялық пішіндегі кішкентай үшкір бұйымдарды кең пайдаланған.
Тарихтың ежелгі кезеңін полеолит, ежелгі тас ғасыр деп атайды.
«Полиос» грек тілінде «ежелгі», ал «лотос» тас деген мағынаны білдіреді. Ол біздің жыл санауымызға дейінгі шамамен 2,5 млн. жылдан 15-10 мың жылға дейінгі кезеңді қамтиды.
Біздің Қазақстан
Біздің Қазақстан – көп ұлтты мемлекет. Бейбітшілік пен достастықта, татулықта бірге жұмыла отырып, қызметтің әртүрлі саласында қазақтар мен орыстар, татарлар мен немістер, украиндер мен кәрістер еңбектенуде.
Мен соңғы жүз жылда Қазақстан жеріне әртүрлі халықтар қоныс тепкеніне жиі ойланамын. Біздің еліміз сияқты менің ағайыным да көп ұлтты. Бірлік, ұлтаралық келісім және саяси тұрақтылық – қазақстандықтардың қалауы. Мен оны білемін. Онда татарлар да, орыстар да, қазақтар да бар. Олардың тағдырын, өмір тарихын тыңдағанда менің елім одан сайын маған жақындай түседі, оны жақсырақ түсіне бастаймын. Біздің отбасы тарихымыз мыңдаған басқа отбасылардың тарихына ұқсас. Өмірдің қиын кездерінде, ауыр жұмыстарда, өтіп жатқан күндер мен мерекелерде әртүрлі ұлт өкілдерінің пікірі қалыптасты.
Адамзат баласының татулығына ұмтылу әр халықтың қанында бар, әсіресе ол қазақстандықтарда ерекше дамыған. Бұл Қазақ жерінің жомарттығынан, осы өлкелерге тағдыр алып келген барлығына құшағын кең жайып, пейілін кеңге салатын Қазақ халқының мінезінен жаралған.Осында тұрушылардың барлығы Қазақ халқының тілін, тарихы мен салт-дәстүрін білуі келек.
Қазақстанда тұратын барлық халықтың татулығы мен бірлігінің мәні осында. Ол байырғы көркем Қазақстан жерінде бейбітшілікті сақтауға көмектеседі. Ал татулық – болашақта гүлденудің маңызды талабы.
Алтын жүзік (Аңыз)
Бiр кедей күнi бойы жұмыс iстеп, қатты шаршайды. Бiр арша ағашын әрең кесiп жерге құлатқанда, жоғарғы жағынан екi жұмыртқа домалап түседi  де, жарылып қалады. Бiрiншiсiнен бүркiттiң балапаны шығады да, лезде өсiп, адам бойымен бiрдей болады. Екiншi жұмыртқа жарылып, одан алтын жүзiк шығады.
Бүркiт қанатын қағып-қағып қалады да, кедейге: -	Ей, адам ұлы! Сен менi құтқардың. Мен саған мынау алтын жүзiктi сыйлаймын. Бұл – сиқырлы жүзiк. Бiрақ жүзiктен өмiрiңде бiр-ақ тiлек тiлейсiң. Тiлегiң орындалған соң жүзiгiң сиқырын жоғалтып, жәй жүзiкке айналады. Сондықтан тiлегiңдi айтпастан бұрын жақсылап ойлан. Әйтпесе кейiн өкiнiп жүресiң, -дейдi. Осыны айтып, бүркiт ұшып кетедi. Егiншi қуаныштан жүрегi жарылардай боп үйiне қайтады. Жолда зергердiң дүкенiне соғып, зергерден өз қолындағы жүзiктiң қанша тұратынын сұрайды. Зергер: – Екi  алтындай болатын шығар, – дейдi. Кедей қарқылдап күлiп жiберiп, бұл жүзiктiң сиқырлы екенiн, оған ешбiр баға жетпейтiнiн айтады. Зергер қара жүректi, арам адам едi. Ол кедейдi қоярда-қоймай қонаққа шақырады. Үйiнде ұйықтап жатқан жерiнде егiншiнiң жүзiгiн ұрлап алып, соған ұқсас жәй жүзiктi салып қояды. Келесi күнi кедей байғұс жөнiне кетедi, зергер есiк-терезесiн мықтап бекiтiп алып: -	Жүз мың алтыным болса, – деуi мұң екен, үстiне алтындар жауа бастайды. Зергер жанталасып, арлы-берлi қаша бастайды, бiрақ есiктi аша алмайды. Дүниеқоңыз зергер алтынға көмiлiп өледi, алтындарын көршiлерi бөлiсiп алады.
Тәртіпсіз лақ
Кеш. Аула төрiнде, үлкен терек көлеңкесiнде кiтап оқып отырғанмын.
Кенет тарс-тұрс дыбыс шығып, басымды көтердiм.
Қарасам, көршiмнiң бiрiншiде оқитын баласы өзiнiң лағын ышқынта қуалап жүр.
Бiр кезде жеттi-ау лаққа. Мүйiзiнен ұстап алып, бас-көз демей төпеп жатыр. Осы кезде үйден әжесi шығып, оның қылығын көрдi де: –	Әй, Төлтай, ұрма лақты! – деп айқайлады. Күтпеген жерден шыққан дауыстан селк ете түскен Төлтай лақтан айырылып қалды. Төнiп келген әжесiнен қашпай тымырайып тұр. – Неге ұрасың? Өй, тәртiпсiз! –	Лақ тәртiптi ме? Неге еккен ағашымды құлатады?.. – деп ренжiсiн ұқтырды Төлтай.
Қараймын, әлгiнде ғана құнжыңдап терезе түбiнде отырғызып жатқан жас ағашы құлап қалыпты, мұны көрген әжесi: –	Жә, екеуiң де оңып тұрған жоқсыңдар... – дедi, қолын сiлтеп жөнiне кеттi. –	Маған ұрсады, лақтың қылығын көрмейдi, – бұртыңдаған Төлтай құлап жатқан ағашты қайта тұрғызып жатты.
Мейiрiмдi бала
Қытай жұртында ескi заң бар, бiреудi алдағандығы мойнына түскен кiсiнiң қолын кесе-тұғын. Бiр төре осындай iспен күнәлi болып, әлгi айтылған жазаны беруге тұрғанда, күнәлi төренiң жас қыз баласы әкем үшiн жауап беремiн деп, мәлiм болды. Қызды патшаға алып келiстi. –	Тақсыр, патшам, – дедi қыз, – менiң әкем жазаға лайық болғаны рас, соның үшiн қолынан айрылуы керек болды, мiнекей, тақсыр, әкемнiң қолы, – деп өзiнiң қолын көтердi. – Бұл қол да менiң жазықты болған атамның қолы, бiрақ мұнымен бала-шағаларын асырауға шамасы келмейдi. Бұйырыңыз, тақсыр, осы нашар қолын кесiп, жұмысқа жарап, бала-шағаларын асырайтын қолын атама қалдыруға.
Патша баланың мұнша атасына мейiрiмдiлiгiне рақымы келiп, төренiң күнәсiн кештi дейдi.
Жаман жолдас
Екi дос кiсi жолдастасып келе жатып, бiр аюға ұшырапты. Бұл екi кiсiнiң бiреуi әлсiз, ауру екен, екiншiсi мықты, жас жiгiт, аюды көрген соң бұл жiгiт ауру жолдасын тастап, өзi бiр үлкен ағаштың басына шығып кеттi дейдi. Ауру байғұс ағашқа шығуға дәрменi жоқ, жерге құлады да созылып, өлген кiсi болды да жатты: есiтуi бар едi, аю өлген кiсiге тимейдi деп. Аю бұл жатқан кiсiнiң қасына келiп иiскелеп тұрды да, дыбысы бiлiнбеген соң тастап жөнiне кеттi. Мұнан соң манағы жолдасы ағаштан түсiп, аурудан сұрапты: –	Достым, аю құлағыңа не сыбырлап кеттi? Ауру айтты дейдi: –	Аю құлағыма ақыл сыбырлады, екiншi рет тар жерде жолдасын тастап қашатын достармен жолдас болма дедi, – дейдi.
Отырар кітапханасы
Ежелгі Отырар қаласы Сырдарияның Арыс өзеніне құяр жеріне Ұлы Жібек жолының бойында орналасқан. Айналасы - ат шаптырым терең ор, биік қорған. Төбе басында хан сарайы, жан-жағында тасболат тамдар және қару- жарақ, теңге соғатын ұстаханалары, шәкірттер дәріс алатын бірнеше медресе болған.
Тырнаша тізілген, иір мойын түйелер күндіз-түні қалаға еніп жататын. Батыс жағындағы қақпа арқылы орыс көпестері, шығыстан – моңғол, қытай кезбелері кіретін. Түстіктен – Шаш, Бұқара қалаларынан шыққан араб саудагерін, терістіктен – башқұр, саха ханзадалары жіберген керуен тізбегін көруге болар еді. Сол керуендер арқылы қалаға әртүрлі әшекей бұйымдар, маталар, тең-тең кітаптар келеді екен.
Отырар кітапханасының сөресінде ақ теріге жазылған, алтын жалатылған қаншама кітап көз жауын алатын болған. Мұның үстіне күйген қышқа түсірілген, ыдысқа ойған, тасқа, ағашқа қашап келтірген бабалар қолтаңбасы мол-ақ.
Ұлы жібек жолы
Байырғы заманда жердің түпкір-түпкірінде тұратын адамдар бір-бірімен сауда байланысын жүргізген. Алғашында ол зәру заттармен айырбас ретінде жүзеге асқан. Мысалы асыл тастар, күміс, тұз, шипалы өсімдіктер мен хош иіс сулары. Мал, сәйгүлік аттар, қымбат бағалы аң терілері, қола мен темірден жасалған заттар, мата, азық-түлік және басқа да тауарлармен алмасқан. Кейіннен ақшаға сауда-саттық басталып, көптеген елдер мен қалаларды байланыстырған орталықтар – базар, жәрмеңке, сауда жолдары ашылды. Жолдар бір-бірімен ұласып, шығыс пен батысқа, оңтүстік пен солтүстікке қарай жалғасып, көптеген жаңа аймақтарды қосты.
Осылай ІІ ғасырдың ортасында Еуропа мен Азияны біріктірген Ұлы Жібек жолы пайда болды. Оған «лазурит», «нефит» және «құндыз» жолдары кірді. «Лазурит жолы» - Мысыр, Иран, Вавилон елдеріне лазурит (ляпис- лазурь) тасы тасымалданатын жол. Лазурит бұл елдерде өте кәдімгі саналып, аса жоғары бағаланған.
Ұлы Жібек жолы бүкіл адам ағзасын қоректендіруші қан жүйесіне ұқсас. Себебі ол бүкіл Еуропа мен Азия елдерінің бір-бірімен қарым-қатынас жасауына мүмкіндік туғызып, ондағы халықтарды біріктіреді.
Киіз үй
Киіз үй – Орталық және Орта Азия халықтарының негізгі баспанасы; Орталық және Орта Азия халықтарының көшпелі тұрғын үйі.
Ол – көшпенділердің тез жығып, шапшаң тігуге, яғни көшіп-қонуға ыңғайлы үйі.
Көшпенділердің	киіз	үйі	—	тарихымыздағы	ең	бірінші	сәулеттік құрылыс. Киіз үйдің іші қыста жылы, жазда салқын. Сондықтан, шопандар да, туристер де пайдаланады. Киіз үй жер сілкінісінде де ыңғайлы, өйткені ол оңайлықпен бұзылмайды. Қазақстан жер сілкінісінен зардап шеккен елдерге шатырдың орнына киіз үйлер апарып жүр.
Толығырақ... Киіз үй-көктем, жаз және күз мезгілдерінде қоныстан қонысқа көшіп жүру жағдайына қолайлы құрама үй. Оның қабырғасы торлап көктелген керегеден тұрғызылады. Кереге әдетте екі түрлі болады. Оның бірі кең көзді кереге « желкөз» деп аталады.Бұл артуға жеңіл, бірақ сәнсіз, сүйегі жеңіл болғандықтан желге төзімсіздеу болып келеді.Екінші түрі тар көзді кереге – «торкөз» деп аталады, ол артуға ауырлау болғанымен , желге өте төзімді.Кереге жиналмалы бөлек-бөлек қанаттардан жасалады.Ал керегеден жоғары сидам, жіңішке ағаштан жұмырлап жасалып, қарны иілген уықтардан қаусырыла күмбез шығарылады.
Талай ғасырлық көшпелі тұрмыс тәжірибесінен туған қазақтың киіз үйі – күннің аптабы мен түннің дым-сызынан, жауын-шашын мен аңызақтан, бораннан сақтануға ыңғайлы, әрі ауалы, әрі жарық болудың үстіне көші-қонға қолайлы, оны жарты сағат ішінде жығып-артуға да, жарты сағат ішінде көліктен түсіріп, тігіп алуға да болады.
Ғарышкерлерді дайындау
Ғарышкер болу үшін ұзақ уақыт дайындық керек. Оларды мұқият байқау арқылы таңдап алады. Ғарышкерлерге денесін шынықтыру үшін көптеген жаттығулар жасауға тура келеді. Ұшу кезінде ғарышкерлер ғылыми-зерттеу жұмыстарын жүргізеді, Жер серіктерімен жұмыс істеу кезіндегі ақауларды жөндейді, алыс планеталар мен жұлдыздарды суретке түсіреді. Ол үшін ғарышкерге терең білім алу қажет болады. Жаттығу жұмыстары ғарышкерлерге спорттық формасын сақтауға көмектеседі. Су астындағы жаттығулар ғарышкерлерге салмақсыздық жағдайында жұмыс істеуге үйретеді.
Тоқтар Әубәкіров – қазақтың тұңғыш ғарышкері. Ол 1991 жылы қазанда Байқоңырдан «Союз ТМ-13» кемесімен ғарышқа ұшты. Ғарыш кемесі Жер төңірегіндегі «Мир» орбиталық кешенімен түйісті. Екінші қазақстандық ғарышкер Талғат Мұсабаев ғарышта 1994, 1998, және 2001 жылдары болып қайтты. Ол алғашқы сапарында «Мир» ғарыш станциясында 126, екінші сапаларында 207 тәулік жұмыс істеді.
Ғарыш кемесі ғарышкерлерді қолайлы жағдаймен қамтамасыз ететіндей құрастырылады. Сондықтан да адамдарға ғарышта бірнеше ай қалуына мүмкіндік бар.
Әнші
Әнші – әнді нақышына келтіріп, шебер орындайтын адам.
Ертеде қазақтар той-томалақтарды әнші-күйшісіз өткізбеген. Сондай-ақ, қазақтың дәстүрлі неке ғұрпындағы рәсімдерге әншілер арнайы шақырылып, астан кейін әншілерге кезек берілген. Нағыз әншінің әншілік өнерінің танылар тұсы да осы сәт. Мысалы, бірде Семей мен Жетісу өңірінің қазақтары жиналып, сайысқа түскенде, Семейдің әншілері қарсыластарының басымдығын байқап, дереу бір атақты әншіге жаушы жіберіп, оны бірнеше жүз шақырым жерден алдыртуға дейін барған екен. Мұндай шаралар ру, жердің намысы мен беделі үшін жасалған және руаралық қатынастарды реттеуші элемент қана емес, өнер атаулының бағалануы мен алға қарыштауына серпін беретін іс.
Екінші жағынан сол халықтың өнерін паш ету, дәріптеудің нақты бір үлгісі болып табылады. Әнші өнер атадан балаға мирас болып ұрпақтан- ұрпаққа жалғасады. Байырғы ортада үйге қонақ келсе, адам күтуге байланысты ғұрыптар атқарылып болған соң, ауылдың алты ауызы көбінесе әнмен немесе басқаша бір өнер түрімен орындалатын болған. Кейін қонақтан қонақ кәде сұралып, дәстүрлі ортаға таптаурын болған, ауыларалық, күнделікті әнмен не жай өнер түрімен емес, тосын, естіле бермеген әнмен немесе басқа да онер түрімен атқарылуын күткен. Бұл арада қонақтың қандай адам екендігі сыналып, асқан әнші, топтан озған дарабоз екендігі осы арада нақты танылып, халық бағасына ие болған. Сол сияқты дәстүрліортада ас-той, түрлі жиындар әншісіз өтпеген. Әнші - халық қалаулысы, онсыз ешбір ортаның сәні келмейді.
Мамандық деген не?
Мамандық – қызметкердің кәсіп шегіндегі қызметінің нақты саласы. Ол лауазымнан өзгеше түрде белгілі бір білімді және арнаулы түрде оқып-үйрену немесе жұмыс тәжірибесін жинақтау барысында алған еңбек машықтарын талап ететін еңбек қызметінің тегін сипаттайды. Лауазымдық міндеттердің шеңберін айқындайды. Мамандық қызметкер еңбегінің бүкіл шеңберін қамтығанда ол кәсіп ұғымына сай келеді.
Мамандық - адамнан арнаулы білім, еңбек дағдылары мен іскерлікті талап ететін еңбек іс-әрекетінің түрі.[
Маман – ұйымның инженерлік-техникалық, экономикалық және басқа да жұмыстарымен айналысатын қызметкері. Маман, әдетте, жоғары немесе арнаулы орта білімді болады.
Атап айтқанда, агроном, бухгалтер, геолог, инженер, математик, механик, техник, физиолог, суретші, экономист, энергетик, мұғалім, дәрігер, т.б. Мамандардың негізгі міндеті – өздеріндегі арнаулы кәсіби даярлық негізінде жекелеген өндірістік, әлеуметтік немесе басқарушылық мәселелер бойынша шешімдердің нұсқаларын, ұсыныстар әзірлеу, қорытынды жасау және орындау. Қайсыбір істі егжей-тегжейлі білетін қызметкерді де, белгілі бір мамандықтың өкілін де маман деп атайды.
Ақын
Ақын – поэзиялық туындыларды ауызша айтып не жазып шығаратын өнер иесі, халықтың көркемдік талғамын қалыптастырып, жалғастыратын сөз шебері.
Ақын ұғымының жырау, жыршы, өлеңші сияқты ұғымдардан ауқымы кең, ол солардың бәрін қамтиды. Ауыз әдебиетінде ақын өлең, жыр- дастандарды шығарушы да, айтып таратушы да болған. Халықтың сөз өнерінде ертеден қалыптасқан дәстүр бойынша шынайы ақындар өлеңді табан астында суырып салып айтқан. Ондай жағдайда өлеңді, жырды домбыранемесе қобыз сияқты музыка аспаптарына қосылып орындаған. Оларды халық әдебиетінің дәстүрлерін сақтайды деген мағынада біздің заманымызда “халық ақыны” деп атайтын болды.
Қазақ халқының Жамбыл, Нұрпейіс, Кенен Әзірбаев т.б. ақындары көптеген мұра қалдырған. Олар жыршылық өнерді де меңгеріп, кейде ұзақ дастан-жырларды жатқа айтқан. Мұндай ақындар тек қазақ халқында ғана емес, туысқан қырғыз, қарақалпақ халықтарында да кездеседі. Ақын деп жазба әдебиетінің өкілін де атайды. Бірақ мұндағы ақынның тұлғасы мүлде басқа. Жазба әдебиет өкілдерін алсақ, бұлардың өмір шындығын бейнелеу әдісі, көркемдік ой жүйесі, қолданатын жанрлары, стиль, тіл өзгешелігі қай жағынан да жаңа, соны қасиет-сипаттар мол.
Қазақ әдебиетінде жазба әдебиетінің дәстүрін жан-жақты қалыптастырып дамытуға Абайдан бастап, С.Торайғыров, А.Байтұрсынұлы, М.Дулатұлы, М.Жұмабаев, С.Сейфуллин, І.Жансүгіров сияқты көптеген ақындар өз үлесін қосқан.
Төрт мезгіл (Ертегі)
Ерте, ерте, ертеде атақты Жыл ақсақалдың екі ұлы, екі қызы болыпты.
Төртеуінің мінезі төрт түрлі екен.
Үлкені Қыс тентек,ашулы, қатал болған екен.
Одан кішісі Көктемгүл көңілді ашық, жарқын мінезімен,асқан сұлулығымен көрген жанның аузының аузының суын құртыпты. Жүрген жерін майдай ерітіп, гүлжазираға, әсем әнге бөлейді екен.
Одан кішісі Жазгүлдің даңқы жайдары,салмақты мінезімен шығыпты.
Жүрген жері думан екен. Бұл да мәрттіктен алдына жан салмапты.
Кенжесі Күз, ерке болып өскендікі ме, мінезі сылбыр, көңілшек болыпты. Болмашы нәрсеге өкпелеп, аузы бұртиып, қабағы түйіліп, көзінен бырт-бырт жас тамшылап шыға келеді екен. Бірақ бір жақсысы, қолы ашық, жомарт болыпты.
Жыл ақсақал төртеуін де өте жақсы көріп, қанаттыға қақтырмай, тұмсықтыға шоқтырмай бағып-қағып, еркін өсіріпті.
Перзенттері де оны қатты құрметтеп, сыйлайды екен.
Ұлдары мен қыздары есейгеннен кейін, Жыл ақсақал оларды алдына шақырыпты. -	Ұлдарым мен қыздарым! Ақылдарың толысты, буындарың бекіді. Оңды-солды таныдыңдар. Енді мен сендердің келешектеріне үлкен сенім артып, зор міндет жүктегелі отырмын. Қалай көресіңдер? – деп, ол ұлдары мен қыздарына сынай қарапты. -	Сонысымен үш ай кезекпен жұмыс істейтін боласыңдар. Ал, жолдарың болсын! Бірақ та,бір ескертерім сол, әрқашан халық үшін, адамдар үшін қызмет ететіндеріңді ұмытпаңдар, - деді де, Жыл ақсақал орнынан тұруға ыңғайланды.
Содан бері жылдың төрт мезгілі – көктем, жаз, күз, қыс адамдарға қалтықсыз қызмет етумен келеді.
Жыл мезгілдері
Ерте, ерте ертеде, ешкі жүні бөртеде Ақ жайықтың жағасында еліне елеулі, халқына қалаулы, бір домалақ ана өмір сүріпті. Сол анадан тараған төрт қыз бар екен. Олардың ай ауыз десе аузы, күндей жарқыраған көзі бар. Дүниенің сұлулығын өздеріне дарытқан сұлу қыздары болыпты.
Анасы жақсы тәрбие беріпті, Үлкен қызының аты «Көктем». Ол ақ жарқын, мінезі нәзік. Екінші қыз «Жаз» жарқырап, жайдарлы, әр уақытта күлімдеп, нұрын шашып жүреді. Үшінші қызы «Күз» басқа қыздарға қарағанда жылауық, жаңбырлы болады, бірақ қолы ашық мырза екен. Ал кіші қызы
«Қыс» басқа қыздарына қарағанда салқын, қаталдау.
Қыздары бой жетіп, саналы да салмақты қыз болып өсіпті. Осы қыздарын домалақ ана өздерінің құтты орындарына қондырыпты.
Үлкен қызы арыстай үш ұл туып, үшеуі де ел қорғаған батыр болыпты.
Екінші қызы үш қыз туып үшеуі де адамзатқа жан жылуын сыйлай білетін мейірімді қыздар атаныпты.
Үшінші қызы жаздай жайдарлы үш қызды дүниеге әкеліпті.
Төртінші қызы берекесі мен ырысы мол, қолдары ашық, келген қонақты қадір тұтатын, қонақжай үш қыз өсіріпті.
Осы төрт қыздан өрбіген ұрпақтары елге, халыққа пайдасын тигізіп, ел аузында аттары аңызға айналыпты. Олар жылдың төрт мезгілі мен он екі айы екен.
Көктем
Көктем –жылдың төрт мезгілінің бірі.
Көктемнаурыз,сәуір,мамыр айларын қамтиды. Қыс мезгілінен кейін келетін жазға дейінгі кезең. Күнтізбелік, яғни астрономиялық көктем күн мен түннің теңесуінен басталады. Күн мен түн уақыттарының теңесуі көбінесе наурыздың 20-сына келеді.
Қазақ халқының дәстүрлі күнтізбесі бойынша жыл басы Көктемде 22 наурыздан, табиғаттың жандануымен басталады. Астрономиялық тұрғыдан Көктем 93 күнге (22.3 – 22.6) созылады.
Көктемде күн ұзарып, ауа райының жылуынан қар еріп, тоң жібиді, жауын-шашын мол жауады, соның салдарынан көбінесе су тасиды. Көктемде жалпы тіршілік иелерінің жандануы, тірілуі басталады, жәндіктер мен хайуанаттар қысқы ұйқысынан оянып, тіршілігін бастайды, мал төлдеп, жыл құстары оралады, жер бетіне көк шығады, жеміс ағаштары бүршік атып гүлдейді. Жер жырту, ағаш отырғызу, егін егу, т.б. ауыл шаруашылығы жұмыстары жүргізіледі.
Қазақстан Республикасы аумағында географиялық ерекшеліктеріне байланысты Көктем оңтүстік аймақтарда ерте, солтүстік аймақтарда кеш  келеді. Қар жамылғысы оңтүстік аймақта ақпан, Орталық Қазақстанда наурыз, солтүстікте сәуір айында ери бастайды.
Жер сілкінісі
Жер сілкіну, жер сілкінісі— жер асты дүмпуі күштерінің әсерінен Жердің беткі қыртысының тербелуі.
Жер сілкінісін сейсмология ғылымы зерттейді. Оның туындауына және дамуына байланысты құбылыстарды сейсмикалық құбылыстар деп атайды.
Сейсмикалық толқындар қума, көлденең және беттік толқындар болып үшке бөлінеді.
Сейсмикалық толқындардың таралу жылдамдығы тау жыныстарының құрамына, құрылымына және физикалық жағдайына байланысты болады.
Қума толқындардың таралу жылдамдығы 5 – 6 км/с, көлденең толқындардікі 3 – 4 км/с.
Сейсмикалық толқындар туындатушы жарылымдардың ұзындығы бірнеше км-ден (1966 жылғы Ташкент жерсілкінуінде – 8 км) жүздеген км-ге (1960 жылғы Чилидегі жерсілкіну) дейін жетеді.
Ал 1957 жылғы Гобь Алтайындағы жерсілкінуде жалпы ұзындығы 700 км-дей жарылымдар жүйесі пайда болған.
Жер қыртысында немесе мантияның жоғары бөлігіндегі тау жыныстарының лездік қозғалысқа келуінен жер асты соққысы туындаған орынды жер сілкіну ошағы, ошақтың тереңдіктегі орнын гипоцентр, Жер бетіндегі проекциясында орналасқан ауданды эпицентр деп атайды.
Қазіргі кезде адамның табиғи ортаға ауқымды әсер етуіне (кентас, мұнай, газ бен жер асты суларын көп мөлшерде алуы, ядролық жарылыстар, ірі су қоймаларын жасау, т.б.) байланысты техногендік жерсілкіну мүмкіндігі де арта түсуде.
Қоршаған ортаны қорғау
Қоршаған ортаны қорғау– қоршаған ортаның табиғи жағдайын жақсарту, табиғи ресурстарды тиімді пайдалану, табиғи байлықтарды сақтау және көркейту негізінде табиғат пен қоғамның өзара үйлесімді әрекетін қамтамасыз етуге бағытталған мемлекеттік және қоғамдық ісшаралар жүйесі. Қазақстан Республикасында “Қоршаған ортаны қорғау туралы” Заң1997 жылы 5 тамызда қабылданған. Экологиялық қауіпсіздікті қамтамасыз етуге, шаруашылық және басқадай қызметтің табиғи экологиялық жүйелерге зиянды әсеріне жол бермеуге, биологиялық әр алуандылықты сақтауға және табиғатты оңтайлы пайдалануды ұйымдастыруға бағытталған.
Қазақстан Республикасының экология қауіпсіздігі туралы мемлекеттік тұжырымдамада (1997) қазіргі және болашақ ұрпақтардың мүдделерін ескере отырып, Қоршаған ортаны қорғау және табиғатты пайдалануды экологияландыруға көшу стратегиясы белгіленген.  Қазақстан Республикасының осы стратегияны басшылыққа алып Қоршаған ортаны қорғау туралы заңдарды Қазақстан Республикасының Конституциясына негіздеді және ол “Қоршаған ортаны қорғау туралы”, “Ерекше қорғалатын табиғи аймақтар туралы”, басқа да заңдар мен нормативтік құқықтар актілерінен тұрады. Кейде Қоршаған ортаны қорғау табиғатты қорғау ұғымымен баламалы түрде қолданылады. Бірақ Қоршаған ортаны қорғауға қарағанда табиғатты қорғау ұғымының шеңбері кеңірек.
Табиғатты аялайық
Адам – табиғаттың ажырамас бөлігі . Табиғат пен адам қатар ұғым . Адамсыз табиғат , табиғатсыз адам өмір сүруі мүмкін емес. Адам табиғатты қасиет тұтады . Табиғат - тіршіліктің құт-берекесі. Табиғатты қорғау міндетіміз. Қазіргі кезде экология мәселесі нашарлап кетті. Экологияны қорғау,табиғатты сақтау қазіргі жастардың қолында. Табиғаттың сырын қазіргі кезге дейін ғалымдар зерттеуде. Қазақ халқында табиғатты құрмет тұтады. Қазақтар жұлдыздарға қарап бағыт - бағдарды болжаған. Табиғат біздің асыраушымыз,байлығымыз,күнделікті тынығатын сарайымыз. Табиғат – адамның еңбегінсіз,адам игілігі үшін жаралған жаратылыстың сыйы. Адам- табиғаттың патшасы деген ұғым бар. Сондықтан табиғат адам үшін - асыл ана. Өйткені адам баласы табиғатта,тіршілікте өсіп-өніп, жетілген.Қажетін алып, өз пайдасына жаратқан.
Табиғат –ырыздықтың,ырыс пен мол қазынаның қайнар көзі , адам денсаулығының сенімді сақинасы. Ұрпақтан –ұрпаққа мол мұра ретінде қалушы.Табиғаттағы жануарлардың мүйізінен немесе өсімдіктің тамырынан халық емшілері дәрі – дәрмектер жасаған сонымен қатар, адам ағзасына дәрінің септігін тиерін анықтаған.
Мен табиғатты сүйемін
Адам – табиғаттың ажырамас бөлігі . Табиғат пен адам қатар ұғым . Адамсыз табиғат , табиғатсыз адам өмір сүруі мүмкін емес. Адам табиғатты қасиет тұтады . Табиғат - тіршіліктің құт-берекесі. Табиғатты қорғау міндетіміз. Қазіргі кезде экология мәселесі нашарлап кетті. Экологияны қорғау,табиғатты сақтау қазіргі жастардың қолында. Табиғаттың сырын қазіргі кезге дейін ғалымдар зерттеуде. Қазақ халқында табиғатты құрмет тұтады. Қазақтар жұлдыздарға қарап бағыт бағдарды болжаған. Табиғат біздің сыраушымыз,байлығымыз,күнделікті тынығатын сарайымыз. Табиғат – адамның еңбегінсіз, адам игілігі үшін жаралған жаратылыстың сыйы. Адам табиғаттың патшасы деген ұғым бар. Сондықтан табиғат адам үшін - асыл ана. Өйткені адам баласы табиғатта,тіршілікте өсіп-өніп, жетілген.Қажетін алып, өз пайдасына жаратқан.
Табиғат –ырыздықтың,ырыс пен мол қазынаның кайнар көзі , адам денсаулығының сенімді сақинасы. Ұрпақтан –ұрпаққа мол мұра ретінде калушы.Табиғаттағы жануарлардың мүйізінен немесе өсімдіктің тамырынан халық емшілері дәрі – дәрмектер жасаган сонымен қатар адам ағзасына дәрінің септігін тиерін анықтаған.
Әлемдік тарту күші
Енді мынадай бір көріністі көз алдыңа елестетіп көр. Диаметрі бес километрлік титтей планетаның – астероидтің үстінде космонавт жүр екен делік. Әне, ол бірдеңенің үстіне шықты. Ол өзінің мұнда жүргенін ұмытып, қуанғаннан секіріп қалып еді, жүздеген метр жоғары көтеріліп кетті. Бұған ыза болған космонавт: -	Бұл неткен планета еді! қимылдауға мұрсат бермейді... Біздің Жерді айтсаңшы, шіркін! Онда қауіптенбей-ақ емін-еркін жүре бересің! – деп күңк ете түсті. Әлем кеңістігіндегі дененің бәрі бірін-бірі өзіне тартып тұрады. Бұл тарту күші денелердің қашықтығына және салмағына байланысты болады. Адам жеңіл, ал Жер өте ауыр. Жердің адамды өзіне қатты тартып тұратыны да содан. Мықты болсаң Жер бетінен ұшып көрші!
Әлемдік тарту күші дегеніміз – әлем кеңістігінде тұрақты тәртіпті сақтап тұрған күш. Бұл күш көзге көрінбейтін шынжыр сияқты, планеталарды өз орбитасында, Күн төңірегінде байлап-матап ұстайды. Егер бұл күш ғайып болса, планеталар орындарынан ұшып түсіп, беталды лағып кетер еді. Жер беті де қатты бүліншілікке ұшырап, оған мықтап бекімеген дүние-мүліктің  бәрі әлем кеңістігін кезіп кетер еді.
Аспани ат
Қазақ ұғымында ғарыш қиял-ғажайып дүниесіне толы болған. Сондағы тіршілік иелерінің бірі – Тұлпар. Аспани аттың көрнекі бейнесі. Құс тәрізді қанаты бар сәйгүлік – көзді ашып жұмғанша қалаған жағына жете алатын ертегі ат. Аспани әлемнің адал да күшті тұлпары адамша сөйлей алады. Олар өз қожайындарына ақыл беріп, көмектескен, қауіп-қатерден сақтандырған, тіпті болашақта болатын жайтты да болжап отырған. Қазақ даласындағы есімдері аңызға айналған батырларға ертегі-аттар сенімді серік болған. Қобыланды батыр – Тайбурыл, Алпамыс батыр – Байшұбар деген тұлпрарды мінген. Ал ағаларын іздеп шығып, кездескен көпқиыншылықты жеңуіне Кендебайдағы Керқұла деген ғажайып аты көмектескен. Сондықтан да Алтын адамның тамаша ертегі «Керқұла атты Кендебай» деп аталады.
Қанатты аттардың бейнелері ежелгі дүние көпенділерінің өнерін көрсететін ескерткіштерде де кездеседі. Олар Алтай өлкесінен табылған сақтардың әсемдік бұйымдарында, Алматы маңынан шыққан атақты Қарғалы тәжінде, Есік қорғанынан алынған Алтын адамның бас киімнде, сақтардың ыдыс-аяқтарында бар.
Құс жолы
Құс жолы (немесе бас әріппен Галактика) — құрамына Күн жүйесі және көптеген жұлдыздар енетін алып аумақты спиральді галактика. Ол шамамен екі жүз миллиард жұлдыздан, сондай-ақ жұлдыз шоғыры мен тобынан, газ бен тозаң тұмандықтарынан және жұлдызаралық кеңістікке таралған жеке атомдар мен түйіршіктерден құралған. Бұлардың үлкен бөлігінің пішіні линза тәріздес, оның көлденеңі шамамен 30 кпк, ал қалыңдығы 4 кпк. Кіші бөлігінің пішіні сфера тәріздес, оның радиусы шамамен 15000 пк. Құс жолы галактикасының барлық құраушылары кіші симметрия осінен айналатын, бірыңғай динамикалық жүйе болып байланысқан.
Жердегі бақылаушыға аспандағы мыңдаған жеке жұлдыздар Құс жолы тәрізді көрінеді. Осыған байланысты біздің галактика Құс жолы жүйесі деп те аталады. Құрамына Күн енетін галактиканы басқа галактикалардан ажырату үшін, оны кейде «біздің галактика» деп те атайды. Кейде Галактика (бас әріппен) деп те жазылады.
Құс жолы — кең, ақшыл жолақ болып тұтасқан орасан көп жұлдыз шоғыры. Алайда аспан сферасына қатарласа проекцияланатын жұлдыздар кеңістікте бір-бірінен алшақ орналасқан. Сондықтан әртүрлі бағытта секундына ондаған, жүздеген километр жылдамдықпен қозғалатындығына қарамастан, олар бір-бірімен ешқашан соқтығыспайды. Жұлдыздардың кеңістікте таралу тығыздығы Галактика полюстерінің бағытында тым аз болады.
Жұлдызаралық зат та кеңістікке бір қалыпты таралмаған, олардың басым көпшілігі жеке бұлттар мен тұмандықтар түрінде галактикалық жазықтықтың маңына шоғырланған.
Тыңдалым
Айтып несіне әуре боласын
Сократқа біреу келіп: – Досың жайлы не естідім айтайын ба? – дейді. Ол үшін тесттен өту керектігін айтты Сократ. –Бірінші фильтр – “Шындық филтрі”. Досым туралы айтатының 100 пайыз шындық екеніне сенімдісің бе? –	Жоқ. Негізі біреудің айтқанын естідім де, содан… –Сен ол әңгіменің өтірік-рас екенін білмейсің. Екінші фильтр - “Жақсылық филтрі”. Досым туралы айтатының жақсы ма әлде..? –	Жоқ, жақсы емес, керісінше… –	Сен рас болып болмағанын білмей тұрып, досым туралы жаман нәрсе айтқың келді ме сонда? Соңғы фильтр – “Керектілік филтрі”. Досым туралы айтатының керегіме жарай ма? –	Білмеймін ғой енді, бәлкім.. –	Маған айтатының шындық емес, жақсылық емес және қажеттілігім болмаса, оны айтып несіне әуре боласың?
Келетініңді біліп едім!
Әскер қатты оқтың астымен жүгіріп барып, досын арқалап торуыл жаққа әрең дегенде жетеді. Капитан жаралы Әскердің жүрек соғысын тыңдайды да: – Саған “өміріңді қауіпке қойып баруға тұрмайды” демедім бе? Досың бәрі–бір өліп қалды, – дейді. – Жоқ, жолдас капитан, баруға тұрарлық болды, – дейді демін алаған әскер. – Қалайша тұрарлық дейсің? Бұл Әскер өлді, көріп тұрсың ба?! – Бәрі–бір тұрарлық. Өйткені, досымның қасына барғанымда ол әлі тірі еді. Оның соңғы сөздерін есту мен үшін өте маңызды болды, – деді де жылап жіберіп, досыңның соңғы сөздерін қайталады: – “Келетініңді біліп едім! Келетініңді білдім! Рақмет.”
Білместік
Досына қонаққа бара жатқан Тазша бала автобус тоқтар-тоқтамастан, түсіп жатқан жолаушыларды қағып-соғып ішке ұмтылды. Ойы-тезірек бос орынға жайғасу. Отырғаны сол еді, кондуктор бұны жұлқылап тұрғызып жіберді: -Тұр, үлкендер отырсын. Ақшаңды төле! (Бұл түрін өзгертіп алған Мыстан еді.) -	Менде ақысы алдын ала төленген көлікте жүру билеті бар. -	Оны сен қазір пайдалана алмайсың. - Неге? -Қазір демалыс кезі, ал ол билет мектепке қатынау үшін ғана берілген. Сондықтан билет ал, - деп кондуктор қасарысып тұрып алды. Сенер – сенбесін білмеген Тазша ақшасын төледі
Түбір мен қосымша
Түбір: - Сенің атың кім? - деп сұрайды. -	Менің атым Қосымша, - дейді. Ол атына таң қалады. Қосымша: -	Ал сенің атың кім? - дейді. -	Менің атым Түбір, - деп айтады. Бір-бірінің атын біліп алғаннан кейін, түбір одан: -	Қосымша екеуміз дос болып, бір үйде тұрайық, - дейді.
Қуана-қуана келіседі. Барлығы бір үйде тұрады. Екеуі айырылмас дос болады.
Олар Қазақ тіліне жұмысқа тұрады. Көптеген қызмет атқарып, баянды өмір кешеді.
Ауыл
Ауыл — дәстүрлі қазақ қоғамында ежелден қалыптасқан қауымдастық. Қазақ халқындағы “Ауыл түбі — бірлік, қауым түбі — тірлік” деген мақал ауылдың этникалық, экономикалық және рухани маңыздылығын білдіреді. Мен даланы қоныс еткен көшпелілер үшін табиғатпен үйлесімді тіршілік ету жеткіліксіз еді. Олардың әлеуметтік ортасы да адамға қолайлы болуы қажет. Бұл қажеттілік жеті аталық үрдіс деп аталатын қоғамдық құрылымды тудырды. Дәстүрлі қазақ ауылы бір атадан тараған (аздаған кірме, қоңсыларды қоспағанда) ру мүшелерінен тұрды. Ауыл ішінде негізінен некелік  қатынастарға тыйым салынған. Жеті аталық үрдіс дегеніміз экзогамиялық некенің ең қатты сақталатын түріне жатады.
Ас үйдегі аласапыран
Қарны ашқан Тазша бала тоңазытқыштағы тамақты ысытып ішпек болды. Газды бұрын жағып көрмеген ол пештің құлағын бұрап еді, от жанбады. Не істерін білмеген Тазша бала тоңазытқыштан алма алды да, теледидар көре тұрмақ болып бөлмесіне кіріп кетті. Осы сәтте даладан кірген анасы дереу ас үйге ұмтылды: -	Ойбай-ау, балам-ау, тірісің бе?Анасы газдың шүмегін жауып, терезені шалқасынан ашып тастады. Ашық қалған мұздатқыштың есігін жапты. Жүгіріп келген Тазша бала не бүлдіргенін түсінбей жыпылық-жыпылық етті. -Ойбай-ау, газдың құлағын ашып қойғаның не? -	Ашса не болады? -	Жанбай ашық қалған көзінен газ шыға береді. Үйдің іші газға толғанда... Анасының ары қарай түсіндіруге аузы бармай, құр басын шайқай берді.
Ал сиқырлы айнасынан бәрін көріп отырған Мыстан ішін басып, жерге домалап ішек-сілесі қата күлді.
Жол қырсығы
Ойындағылары жүзеге аспай жатқанына ызаланған Мыстан долданып, жер тепкілеп жылады. Оның көз жасынан дауыл тұрып, жаңбыр жауды. Жаңбырдың аяғы қарға айналды. Төпелеп жауған қарлы жаңбырдан көзін аша алмай келе жатқан жүргізуші Тазша баланы анадайдан көзі шалып қалды.  Дереу тежегішті басқанымен машина біраз жерге тайып келіп, баланы жанай тоқтады. Тазша бала қорыққанынан шалқасынан құлап түсті. Жүргізуші көлігінен атып шығып, баланы көтеріп алды. Бақытына орай, еш жеріне зақым келмепті.
Қауіпті ойын
Бұл жолы Мыстан кемпір немересі Сумұрынды Самат деген баланың бейнесіне енгізіп Тазшаға жіберді. -	О, Самат, халің қалай? -	Жүр, ойнайық. Мен бір қызық ойын ойлап таптым. -	Қандай ойын? -	Машиналардың артына жабысып ұстап аламыз да, сырғанаймыз. Кеттік.
Тілашар
«Тілашар тойына арнап шашу шашады». Әр отбасы баласы 7 жасқа толған соң мектепке оқуға беріледі. Бұл да бала өміріндегі елеулі оқиға, есте қаларлық елеулі кезең болып табылады. Осы күні балаға жаңа киім кигізіп, оқу- жабдықтарын дайындап, шағын той өткізеді. Мұны дәстүрлі «тілашар» тойы деп атайды. Үлкен кішілер балаға «өстің», «азамат болдың», «алып бол», «ақын бол» деген сияқты тілек білдіріп бата береді. Жаңа киіміне байғазы, тағымдар ұсынады. Бұл тәрбиеден бала өскендігінің белгісі сезінеді, оқуға құмарлығы артады. Жақын-жуық адамдар бала ата-анасына «құтты болсын» айтып, балаға сәт-сапар тілейді.
Салт-дәстүр және ауыз әдебиеті
Өткен заманда біреудің Айсұлу және Күнсұлу деген екі қызы болыпты. Екеуі де теңдесі жоқ сұлу екен. Бірінен-бірі асқан сұлумын деп бірімен-бірі үнемі ұрысысып, жиі-жиі жанжалдасып қалады екен. Бір күні Күнсұлу іс тігіп отырған Айсұлуға тиісіп: –	Сенен мен сұлумын! - дейді. Ал Айсұлу болса: –	Жоқ, сен сұлу емессің, мен сұлумын! - деп таласады. Ақыр аяғында бұл талас үлкен шатаққа айналады. Ыза қысып, әбден ашуланған Күнсұлу өзіне қарсы келіп отырған Айсұлудың бетін тырнап алады. Күнсұлу тырнағының ізі Айсұлудың бетінде өшпестей болып қалады. Міне, содан бері Айсұлу жұрттан ұялып, тек түнде ғана тысқа шығады екен. Ал бейбастақтығынан қатты ұятқа батқан Күнсұлу түн қараңғылығында бұғып жатады екен. Содан бері Айсұлу мен Күнсұлу біріне-бірі көрінбейді.
Асыл шөп
Зылиха мен Бәтима деген біреудің қызметінде тұрған екі қыз бала төбесіне бір-бір жәшік жеміс көтеріп қалаға келе жатыпты-мыс. Зылиха ахлап- ухлеп шаршадым деп, Бәтима күліп, әзілдесіп келе жатады. Сонда Зылиха айтты: -	Сен неге мәз болып қуанып келесің, төбеңдегі жәшіктің ауырлығы да менің басымдағыдан кем емес, өзіңде менен күшті емессің? -	Мен жәшігім ішіне ауырды жеңілдететін бір шөп салдым деді Бәтима. -	Ай, ондай болса шөбіңнің атын айтшы, менде ауырымды жеңілдетейін деди Зылиха -	Ол шөп сенің қолыңа түспей ме деп қорқамын аты: сабыр деген деді.
Жолға шығарда -	«Жақын жолға шығарда, алыс сапарға аттанарда таба нанның шетінен бір тістеуді ешқашан ұмытпағайсың». Мен алыс па, жақын ба әйтеуір сапарға беттегенімде, әжем осылай деп ескертетін еді.
Немерем, сен де осы салтты ұмытпа, сонда сапарлардан аулыңа, Отаныңа аман-сау ораласың...
Қосмосқа шағын саяхат
Ерте заманнан-ақ адам баласы аспанға назар аударып келеді. Күндіз олар көз шағылысқан күнді, түнде жымыңдаған жүлдыздар мен формасы өзгеріп тұратын айды көрді. Келе-келе жұрт аспан туралы тиянақты білім алып, ғылымдардың ішіндегі ең көнесі саналатын – астрономия ғылымы туды.
Қос қарлығаш (Әңгіме) –	Ата, ата, анаң қара! Қарлығааш!
Атасының жанында саяжайда жүрген Алдан жерден жеті қоян тапқандай мәз. Дауысының қатты шығып кеткенін де байқамай қалған. Расында, бұл биыл жазғытұрымғы көрген алғашқы қарлығаштары еді. –	Тыныш, балам, қатты дауыстама. Шошытып, үркітіп аласың. Кел одан да қозғалмай отырып, олардың әрекетін бақылайық,– деп Орман қарт немересін қасына шақырып, өздері суғарып жүрген тақтаның жиегіндегі көкмайсаға жайғасты.
Алғашында Алданның қаттырақ шыққан үнінен жасқаншақтап, кері серпілген қос қарлығаш сәлден соң қалықтай келіп, бұлардың алдындағы суғарылып жатқан тақтаға қайта оралды. –	Су іздеп жүрген болар? – Сыбырлай сөйлеген немересі атасына сұраулы кейіппен қараған. –	Тс-сс, асықпа, балам. Қазір көреміз.
Қалықтай келіп текшеленген тақта үстіне қонған олар алдымен тіп-титтей сүйір тұмсықтарына іліп жерден бір-бір тал шөп қиындысын алды. Екі-үш күн бұрын шабылған шөптің қурай бастаған қалдығы. Тістеген әлгі шөптерін енді беті дымқылданған топыраққа ары-бері үйкеп алған қос қарлығаш жерден лып көтеріліп әлдеқайда асыға ұшып кетті. –	Су іздесе, батпақта нелері бар, ата? Қарлығаш та шөп жей ме?– деген Алдан аң-таң. –	Үндеме,– деді атасы әлі де болса, сыбырлай сөйлеп. – Олар жақын маңға ұя салғалы жүр. Қазір тағы оралады.
Атасы айтып болғанша зуылдай келіп, тақта үстіне қонған қос қарлығаш тура жаңағы әрекеттерін қайталай, тұмсықтарына бір-бір тал шөпті ілген бойда тағы да ұша жөнелді. Өздері тым асығыс, жұмыстары қауырт секілді. –	Шөпті қайтеді? Оны неге батпаққа батырып, былғап жатыр? Немересінің сауалына еріксіз мырс еткен атасы: –	Құлыным-ау, былтыр ауылға, Сәлім ағайыңның үйіне барғанда қора жақтауына салынған қарлығаштың ұясын көріп едің ғой, есіңде ме?– деді. –	Әрине, есімде. Тұмсықтарын соза, ауыздарын ашып, тамақ сұрап шиқылдап жатқан балапандарын да, енелерінің оларға қалай тамақ әкеліп беретіндерін де көрдік қой. –	Ендеше, міне, мына қос қарлығаш та өздеріне дәп сондай ұя салуға кірісіп жүр. Жаңағы балшыққа шыланған ши шөпке аттың қылын немесе жүн- жұрқа араластырып, ұя қабырғасын қиюластыра қалап шығады. Тұп-тура кірпіш қалаушы құрылысшылардай. –	Бұлардың бұрынғы үйлері қайда мықты, берік болса?..– деді Алдан тынымсыз қарбаласқан қос қарлығашқа көмекке асыққан сыңаймен. –	Байқаймысың, бұлар биыл ғана табысқан жұп секілді. Сенің Арман ағайың мен Гүлім жеңешең сияқты. Олар да жаңа отау құрып, жаңа үй салып жатқан жоқ па?– деп, Орман қарт немересіне түсінікті болу үшін нақты мысалмен сөйлеуге тырысып бағуда. –	Қарлығаш та адам секілді болғаны ғой сонда?.. –	Әрине, барлық тіршілік иесі адамға ұқсас тірлік кешеді. Және олар адамдардан демеу күтеді. Оның ішінде, әсіресе, қарлығаш адамға өте жақын. Өздері мен балапандарын жауларынан қорғау үшін ұяларын адамдарға жақын жерге, үйлердің маңдайшалары мен бұрыштарына салады. Ең жанашыр қамқоршыларының адам екенін жақсы түйсінеді,– деп тоқтаған атасы күрегін алып, немересін жетектеп, үйге қарай бет алған.– Жүр, құлыным, қарлығаштардың жұмыстарына кедергі болмайық. Керектерін жасқанбай, емін- еркін тасып алсын.
Осылай істесе, қарлығаштарға көмегі көбірек тиерін түсінген Алдан да орнынан тұрып, тынымсыз қайшыласқан қос қарлығашқа қызықтай қараған күйі атасына ерді.
Әке мен бала
Бір адам он жасар баласын ертіп, егіннен жаяу келе жатса, жолда қалған аттың бір ескі тағасын көріп, баласына айтты: -	Анау тағаны, балам, ала жүр, — деп. Бала әкесіне: -	Сынып қалған ескі тағаны алып неғылайын, — деді. Әкесі үндемеді, тағаны өзі иіліп алды да, жүре берді.
Қаланың шетінде темірші ұсталар бар екен, соған жеткен соң, әкесі қайырылып, манағы тағаны соларға үш тиынға сатты. Одан біраз жер өткен  соң, шие сатып отырғандардан ол үш тиынға бірталай шие сатып алды. Сонымен, шиені орамалына түйіп, шетінен өзі бір-бірден алып жеп, баласына қарамай, аяңдап жүре берді. Біраз жер өткен соң, әкесінің қолынан бір шие жерге түседі. Артында келе жатқан бала да тым - ақ қызығып келеді екен, жерге түскен шиені жалма-жан жерден алып, аузына салды. Біраздан соң және бір шие, онан біраз өткен соң және бір шие, сонымен әр жерде бір әкесінің қолынан түскен шиені он шақты рет иіліп, жерден алып жеді. Ең соңында әкесі тоқтап тұрып айтты: -	Көрдің бе, мана тағаны жамансынып жерден бір ғана иіліп көтеріп алуға еріндің, енді сол тағаға алған шиенің жерге түскенін аламын деп бір еңкеюдің орнына он еңкейдің. Мұнан былай есінде болсын: аз жұмысты қиынсынсаң — көп жұмысқа тап боласың, азға қанағат ете білмесең — көптен де құр боласың, -	деді.
Бауыржан
Тоған басында ойнап жүр едiк, бiр бала: –	Қараңдаршы, Қарақұл атаның үйiнде той болып жатыр, – дедi.
Жалт қарадық. Қарақұл ата үйiнiң жаны ығы-жығы. Ат айқаса байланып, машиналар тiзiлiп тұр. –	Кеттiк! – деп, киiмiмiздi жүгiре жолай киiп келемiз. Жол бойында үлкен кiсiлерден: –	Бауыржан келiптi! Бауыржанды көрейiк, – дегендi естiп қалдық. Аты аңызға айналған, кiтаптан оқыған батырды көргенше асықтық. Асығып келсек те үйге кiре алмадық. Үлкендер жол бермейдi, Қарақұл ата сыртқа шықты. Жүзi жайдары. –	Қарақтарым-ау, бiздiң Бауыржанды көрдiңдер ме? Тез ертiп келе қойыңдаршы.
Қарақұл атаның Бауыржаны төменгi ескi сарайда шымшық ұяларынан балапан алып жүр екен. Ойынды қимай, әзер келдi. Оған iлесiп iшке зып бердiм. Төрде қырандай қомданып, бурка жамылған бiр кiсi отыр. Айбатты,  түсi суық. –	Батыр ағаңа сәлем бер, – дедi Қарақұл ата баласына. Өзi батырдың оң жағында отыр. Ол кiсi Бауыржанның батырлығын жыр қып айтатын. Батырдың қарамағында әскерi болдым дегенде, аузымызды ашып қалатынбыз. Батырды жақсы көретiнi сонша, кенже ұлының атын Бауыржан деп қойған. Ендi, мiне, ол батырдың қасында тұр.
Тұсау кесу (Әңгіме)
Нартай Ерлан ағаларының үйіне ерте келіп алды. Өйткені кішкентай Ержанның тұсауын кескелі жатқанын әжесінен кеше естіп алған болатын. Сол есінде, ертеңгілік шайын ішті де, тартып отырды.
Келсе кішкентай Ержан да оянып алыпты. Үйде сәкі жағалап жүр екен. Нартайды көріп, қолын созды. Нартай оны бірден көтеріп алған жоқ. Жақындап барып, үш-төрт қадам аралық тастап тұрып: –	Келе ғой, Ержан. Маған өзің жүріп кел,– деді екі қолын жайып, өзіне шақырып. Бұлай етуді кеше ғана үлкендерден көрген болатын. Соны енді өзі істеді.
Ержан құлап қалудан қорқа жүріп алдымен Нартайға қарай бұрылды. Әбден орнығып тұрып алған соң аяғын апыл-тапыл басып келіп Нартайдың құшағына құлады. Өзі әлденеге мәз. Неге екенін, бұл қылығына Нартай да қатты қуанды. Үлкендер де мәре-сәре күліп жатыр. –	Бүгін тұсауыңды кесеміз, сосын Нартай ағаңа еріп шауып кетесің,– деді қасынан өтіп бара жатқан Ерлан ағасы.
Сәлден соң маңайдағы көршілер де келе бастады. Ұзамай Нартайдың атасы мен әжесі келді аяңдап. «Әй, сен бізді тастап, өзің кетіп қалыпсың ғой»,– деді бұны көргенде. Кешікпей дастарқан жайылып, шай құйыла бастады. Соңын ала «Тұсау кесу» рәсімі де басталып жүре берді.
Адамдар екі жаққа бөлініп тұрып, ортадан орын қалдырылды. Іле екі әже Ержанды екі қолтығынан демеп, төр жаққа апарды. Сол сәт көрші үйдегі тағы бір әже дайын тұрған майлы ішекпен Ержанның аяғын тұсады. –	Тұсауды кім кеседі?– деді артынан үй иелеріне қарап. –	Үлкендермен ақылдаса келе, тұсауды демалысқа келіп жатқан Омар атаның баласы, ауылымыздың мақтанышы Берік кессе деп шешкеміз,– деді есік жақта тұрған Ерлан бір-екі қадам алға жылжып. –	Әп, бәрекелді! Жөн! –	Табылған ақыл! –	Дұрыс. Берік секілді оқымысты жігіт болсын деген ғой!– десті төрде отырған үлкендер.
Нартайдың жүрегін мақтаныш кернеді. Өйткені Берік оның қалада тұратын көкесі болатын. Жақында демалысқа келіп, шөп шауып жүрген-ді. Іздеп еді, босаға жақта тұр екен. Іле сәл ыңғайсызданған бейнеде жүзі қызарып, төрге қарай жүрді. Ержанның алдына келген соң, жақын тұрған әйелдің қолынан бәкі алып, жүрелей отырды. Еңкейіп барып «Биссімилла! Жүйрік бол!» деп тұсауды кесті.
Осы сәтті күтіп тұрған үлкендер: –	Әй, бәрекелді! Берік ағаң секілді елгезек азамат бол! –	Шауып кет енді сүрінбей!– деп тілек білдіріп жатты дуылдасып.
Уақыт емші
Баяғы заманда Ғашық, Қызғаныш, Байлық және Бақыт төртеуі бір аралда өмір сүріпті. Қызғаныш байлықтың тұрмысына іштарлықпен қараса, ал Байлық Бақыттың өміріне қызығып та, қызғана қарайды екен.
Осы төртеуінің ішінде ең арманшыл, да келешекке үмітпен қарайтын, тек жақсы жақты ғана көретін, кешірімді де кішіпейіл және ең аңқауы — Ғашық еді. Күн артынан күн, ай артынан ай, тіпті жылдар өтіп жатыпты-мыс. Бір күні жел келіп: —	Аз күнде дауыл тұрады, — деген суыт хабар жеткізеді. Оны естігендер бірден қашудың амалын ойлап, өздеріне қайық жасауға кіріседі. Бірақ, бір қызығы Ғашық: —	Әй, сол дауыл не істейді дейсің? Ештеңе де етпейді, мен қорықпаймын! — деп отыра береді. Айтып ауыз жиғанша, дауыл да жетіп келеді. Ғашықтан басқа арал тұрғындары қайықтарын жасап үлгерген еді. Тек қана, «дауыл не істейді?» деген Ғашық бейшара жүрегі аузына тығыла, не істерін, кімнен көмек сұрарын білмей сасады. Сонда долдана жылаған Ғашық, қасынан Байлықты көріп: —	Байлық, Байлық, өтінемін, маған көмегіңді бере көрші, — деген еді, оған Байлық: —	Менің көп ақша табуым керек, саған жәрдем етер уақытым жоқ, — деп теріс айналады. Дәл сол мезетте Ғашық жанынан Қызғаныштың өтіп бара жатқанын байқап қалып: —	Қызғаныш, маған көмек ете көр! — деп жалбарынады. Сонда өзімшіл, өркөкірек Қызғаныш: —	Жоқ! — деп кесіп айтып, бұрылып кетеді. Көзінен мөлт-мөлт аққан жасын сүрткен Ғашық, жүрегі қан жылап, қараңғы түнде қиналып отырып қалады. Кенет әлде бір жарықты көреді. Сөйтсе ол қуанышында шегі жоқ, екі езуі құлағына жеткен Бақыт екен. Ғашық оған да жалбарынып, жылап тұрып: —	Бақыт, Ба-қыт, өті-не-мін… — дейді. Жауап жоқ, Бақыт бұрылды да кетті.
Үмітін үзген Ғашық: «Болды өлген жерім осы екен ғой» дейді…
Ақыры барлығы өз жөндерімен кетеді де, қатты шаршап, қалжыраған
Ғашық есінен танып құлайды.
Бірақ, ол айы оңынан туып, ұйқылы-ояу қайықта келе жатқанын сезеді де,
«Осы маған көмек бергенге, егер аман болсам, қарымтасын қайтарамын ғой…» деп ойлайды. Сөйтіп, Ғашық, жағалауға шығады, яғни аман қалады.  Сонда өзіне кімнің көмек бергенін білмек болып, Білімнен сұрайды. Білім болса: —	Саған тек қана Уақыт көмек берді, — дейді. Сөйтіп, қиындық көрген Ғашықты ақыры Уақыт құтқарған екен. Иә, «уақыт — емші» — деген осыдан қалса керек….
Ұйықтар алдында
Аякөз! Ұйықтайтын уақыт болды, қызым! - деп, әжесі айқайлап еді: - Әлі ойнай тұрайыншы, - деді кішкене қыз еркелеп. Дала қараңғы. Аспанда күміс жұлдыздар жылтырайды. Ауыл үстіне тыныштық орнапты. Әжесі жетектеп алды. - Қарашы, сиыр да, қой да, ешкі де тынығып жатыр. Секіріп, дамыл көрмейтін ақ лағыңды көрдің бе, енесінің жылы бауырына кіріп алыпты. Тауықтар да көздерін тас жұмып, ұйқыға кеткен. Атақаз мойнын созып, қатты қаңқылдап жіберді. - Әже, қаз неге ашуланды - деді, Аякөз қорқып кетіп. - Тыныштығымды бұздыңдар, ұйықтайтын уақыт болды, - деп ұрысып жатыр. Аякөздің ұйқысы келмеді. Көргендерінің бәрі көз алдынан өтті. Оймақтай аузын тез-тез қозғап, ақ лақ күйіс қайырады. Сағаттың тықылы тынбайды. Ақ лақ қалай ұзақ күйсейді деп, таңданған Аякөздің көздері жұмыла берді.  Ертемен оянғанда, мал өріске кетіпті. Тауықтар да, қаздар да жайылып жүр. Атақаз қоқилана қарайды. Аякөз тамақтанған соң, бақшаға қарай жүгіріп бара жатты. - Уақыттан кешіге көрме! - деп айқайлайды әжесі.
Наурыз мейрамы
Ежелгі заманнан бері Шығыс халықтары Наурыз мерекесін тойлап келеді. Бұл мереке табиғат пен адамның үндестігін көрсетеді. Наурыз күн мен түннің теңелген күні, яғни бір тәуліктегі күн мен түннің ұзақтығы бірдей  болған күні тойланады. Көктемгі күн тоғысы наурыз айының 21-нен 22-не ауысқан түні болады. Осы уақыттан бастап күн ұзарып, түн қысқарады. Наурыз –  жыл басы. Парсы тілінде  «ноу»  –  «жаңа», «руз» –  «күн»  деген  ұғымдарды білдіреді.
Халық наурыз мерекесіне алдын ала дайындалады. Үйдің іші ескі, қажетсіз заттардан тазартылып, үйге қос шырақ жағылады. Ыдыстардың барлығы ернеуіне дейін айранмен, сүтпен немесе бұлақ суымен толтырылады. Бұл – тоқшылықтың белгісі.
Мереке сәлемдесуден басталады. Ер адамдар қос қолдасып, ал әйелдер құшақтасып амандасады. Сәлемдескен кезде «Жасың құтты болсын!», «Ұлыс береке берсін!» деген сияқты тілектер мен құттықтаулар айтылады.
Ақсақалдар да, жастар да көкжиекті көру үшін жазық далаға шығады. Адамдардың барлығы: «Армысың, қайырымды Күн – Ана!» – деп күнге бас иеді. Күнге тағзым еткеннен кейін ер адамдар қолдарына күрек алып, бұлақтарды тазартады. Бұлақтардың қасына ағаштар отырғызады. «Бұлақ көрсең, көзін аш!», «Бір тал кессең, он тал ек!» деген сөздер осыдан шыққан болу керек.
Наурыз күні әр үйде мерекелік дастарқан дайындалады. Дастарқанға дәстүрлі ет тағамдары, ұлттық тамақтар қойылады. Бұл мейрамның негізгі асы – наурызкөже. Оны жеті түрлі тағамнан пісіреді. Сөйтіп, бүкіл халық ауыл- ауылды, үй-үйді аралап, амандасып, наурызкөже ішеді.
Халықта «Наурыз көжені тойып ішу керек, сонда жыл бойы тоқшылық болады!» деген сенім бар.
Дастарқан басында жастар үлкендерден бата алады. Бата – үлкендердің өзінен жасы кішілерге беретін ықыласты тілегі.
Ақсақалдар: «Ұлыс оң болсын! Ақ мол болсын, қайда барса жол болсын!» – деп бата жасайды.
Кешке жақын жұрт үлкен айтысқа жиналады. Айтыс – домбырамен сүйемелденетін ақындардың өлең жарысы. Оған үлкендер де, жастар да қатысады. Наурыз айтыс – Жақсылық пен Жамандықтың, Суық пен Жылының, Жаз бен Қыстың айтысы. Сөз жарысын Жақсылықты дәріптеген ақын жеңеді.
Мереке қызған кезде жастар алтыбақан жанында ұлттық ойындар ойнайды. Ән айтып, би билейді. Той тойға ұласады.
Міне, Наурыз мерекесі осылай тойланады.
Сыйлық сыйлау
Бүгінгі таңда кітап сыйлау кең тараған. Кітапты өте мұқият таңдау керек. Ол сыйлық алушы адамның талғамына сай болуы керек. Алтын ереже – ешқашан жазу жазуға болмайды, оған тек автор ғана құқылы. Кез-келген басқа жазу жазу кітапты бұзады. Егерде жылы лебіздеріңізді қалдырғыңыз келсе, құттықтау қағазын қыстыруға болады.
Әрбір сыйлық – сыйлық сыйлаушының жан-дүниесінің айнасы. Сыйлық сыйлау ол міндет емес, көңілдің, жылы қатынастың белгісі. Сыйлықты алдын- ала ойластырып алғаны жөн болар. Сыйлық сыйлау - ол өнер, оны кез-келген өнер сияқты үйренуге болады.
Қымызмұрындық
Қымызмұрындық – ұлт мерекесі. Атадан-балаға мирас болып келе жатқан игі дәстүр. Ертеде жер аяғы кеңіп, бие құлындар, желіге байланған тұста көптен көріспеген ағайын -туған қауқылдасып, бірін-бірі қымызмұрындыққа шақырысып, мәре-сәре болысқан. Мереке мамыр айынан бастап шілде айына дейін созылады. Осы кезде биелер желіге байланады. Еңкейген кәріден еңбектеген балаға дейін әр ауылдан жеткізілген сары қымыздың дәмін татады. Төрге ақсақалдар отырады. Қарттар жұртқа бата береді . Саулық тілейді.
Алғашқы қымызбен емдейтін емхана 1910 жылы Бурабайда ашылған.
Нұрмағанбет Баймырзаұлы, Балуан Шолақ
Қазақтың халық композиторы, ат ойынының түрлі тәсілін меңгерген өнерпазы, күш өнерін көрсеткен спортшысы, жауырыны жерге тимеген балуаны.
Оның есімін де халық осы соңғы өнеріне сүйсінгендіктен еркелетіп, жас күнінде саусағын үсітіп алуына байланысты «Балуан Шолақ» деп атаған, әйтпесе өзінің азан шақырылып қойылған шын аты – Нұрмағанбет. 14 жасынан бастап күреске түсіп, ат құғында ойнаған спортшы болған, шауып келе жатқан ат үстінде әр түрлі күрделі жаттығуларды шебер орындаған. Мысалы: жүйткіп келе жатқан ат үстінде түрегеліп, не басымен тұруы, аттың бауырынан өтуі, бір аяғын үзеңгіге қыстырып, шалқалап жатып шабуы бойындағы жойқын күшті, ептілікті шебер игере алатындығын, қазақтың далалық цирк өнерінің іргетасын қалағандығын айғақтайды.
Мұның үстіне Балуан Шолақ ән-күйге жасынан құмар болады. Бертін келе, жігіт шағында Балуан Шолақ осы екі өнерді қатар дамытады.
Өзі ұстаз тұтқан Біржан сал, Ақан сері әндерінің тамаша орындаушысы әрі насихатшысы болады.
Ақорда
Резиденция өзіне ең таяу деген құрылыстардан 300 метр жерде биіктігі 6 метр жасанды жотаның үстінде оқшау тұр.
Негізі кескін ретінде классикалық кубиктік форма таңдалып алынған. Ғимарат қабырғаларға сіңірілген колонналар арқылы салтанатты реңде, сырт қарағанда әрі жеңіл.
Ақорданың аумақты да еңселі күмбезі көксеңгірленіп Арқа аспанымен астасып жатыр. Күмбездің ұшар биігінде жер шары мүсінделген, одан жоғарыда қанатын жайып жіберген қыран – тәуелсіз елдің, еңсесін тіктеген қазақ ұлысының кең әлемге еркін құлаш ұрған шағы. Жер шарын сұр жебе көтеріп тұр. Жебе тарихын талай тар жол, тайғақ кешуін бастан кешірген халықтың қаһармандығын, айбаты мен сұңқар сестілігін, мұқалмас жігерін білдірсе, жұмыр жер адамзаттың алтын ұясы ұғымын ұқтырады. Жер-ана ардағың да, қасиетің де, қастерлің де, ол сондықтан да бәрінен биік қойылған.
Қазақстан Республикасының ұлттық музейі
Музей ғимараты ерекше пішінімен алыстан көз тартады. Аса ірі бірегей музей кешені 74 000 м2 жерді алып жатыр және тоғызыншы қабатқа дейін ауыспалы қабатты болып келетін жеті блоктан тұрады. Жалпы көлемі 14 000 м2 асатын экспозициялық алаң 14 залды алып жатыр.
Қазақстан Республикасы Ұлттық музейінде бірнеше зал бар Олар: Астана залы, Тәуелсіз Қазақстан залы, Алтын залы, Ежелгі және орта ғасыр тарихы залы, Тарих залы, Этнография залы, Қазіргі заманғы өнер залы. Ұлттық қазынаны зерделеу жөніндегі музей құрылымы ғылыми-зерттеу институтынан тұрады. Сондай-ақ, балалар музейіне, балалар шығармашылығы орталығына, екі көрме залына, қалпына келтіру шеберханасына, зертханаларға, кәсіби қор сақтауға, оқу залы бар ғылыми кітапханаға, мәжіліс залы мен кәдесый дүңгіршектеріне арналған үй-жайлар көзделген.
Асан қайғы
Асан қайғы Желмаяға мініп, жиһан кезіп, «Жерұйық» дейтін ну орманды, көгорай шалғынды, сулы жер, қой үстіне бозторғай жұмыртқалайтын қоныс іздейді. «Елді сол жерге қоныстандырсам!» - деп, арман етеді. Жүрген жерінде жақсы қонысқа да, жаман қонысқа да баға беріп отырады. Түркістанның қасында ескі қорған қала Сауранды көргенде: «Әттеген-ай, қорғанды ай тақырдың бетіне, Шөлістанның өтіне салған екен. Сарқырап аққан суы жоқ, жайқалып тұрған нуы жоқ - түбі тұрақты қала бола алмас», - деген екен. Асан қайғы Маңғыстауға үш барып, үш қайтыпты. Асанның екі баласы: «Маңғыстау малға жайлы қоныс бола алар ма?» - дегенде, Асан қайғы: «Түбінде мал баққан шаруаға Маңғыстаудан жақсы жер болмас», - депті. Жетісуды көргенде:
«Мынау Жетісудың ағашының басы сайын жеміс екен, шаруаға жақсы қоныс екен», - депті. Баянауыл тауын көргенде: «Баянға жаймай, қой семірмес», - деп, Асан қазіргі Баянауылды өзіне жайлау етіпті.
Қаратал өзенінің өлкесін көргенде: «Ей, сарқырап аққан Қаратал, артың кең, алдың тар-ау!» - депті. Өйткені бұл өзен құмға сіңіп жатады екен.
Қазақстан туралы
Қазақстан — Шығыс Еуропа мен Орталық Азияда орналасқан мемлекет. Бaтысында Еділдің төмeнгі ағысынан, шығысында Алтай тауларына дейін 3000 километрге, солтүстіктегі Батыс Сібір жазығынан, оңтүстіктегі Қызылқұм шөлі мен Тянь-Шань тау жүйесіне 1 600 километрге созылып жатыр. Қазақстан Каспий теңізі арқылы Әзірбайжан, Иран елдеріне, Еділ өзені және Еділ-Дон каналы арқылы Азов және Қара теңіздерге шыға алады. Мұхитқа тікелей шыға алмайтын мемлекеттердің ішінде Қазақстан - ең үлкені.
Қазақстан бес мемлекетпен шекаралас, соның ішінде әлемдегі құрлықтағы ең ұзақ шекара солтүстігінде Ресеймен — 6 467 километр құрайды.
Оңтүстігінде — Түрікменстан — 380 километр, Өзбекстан — 2 300 километр және Қырғызстан — 980 километр, ал шығысында — Қытаймен — 1 460 километр шектеседі. Жалпы құрлық шекарасының ұзындығы — 13392,6 километр. Батыста Каспий теңізімен, оңтүстік батыста Арал теңізімен шайылады. 2016 жылдың 1 қаңтарға елдегі тұрғындар саны - 17 670 957 адам бұл әлем бойынша 64-орын. Жер көлемі жағынан әлем елдерінің ішінде 9-орын алады (2 724 900 км²).
Туған жер
Туған жер – адам өмірінде киелі орын алады. Нақты осы жер оны елімен, өткенмен және болашақпен байланыстырады. Міне, сондықтан да тіпті балалық шақтан бастап-ақ адамда отанға деген махаббат сезімі оянады. Әрбіріміз үшін Отан ошақ басынан басталады: туған жер, туған көше, туған қала немесе мен үшін туған кент. Менің Отаным кішкентай болса да, мен үшін аса қымбат жер Бестөбе кентінен басталады. Дәл осы жерде менің көңілді де, шаттықты, уайымсыз балалалық шағым өтті. Үйдің маңындағы аулада ойнағаным және бала-бақшаға барған көше әлі есімде. Сол кезде ол маған өте ұзын болып көрінетін. Мұнда көлік сирек жүретін, бірақ серуендеп жүретін адамдар көп болатын.
Иә... Туған жер ұзаққа қиып жібермейтін. Сен әрқашан өзің бармасаң да, оймен қиялдап туған көшені, есіктің алдын, «Қызым, үйге кір...»деген ананың сөздерін еске түсіресің. Жүректің әлсіздүрсілі естіледі.
Қазір бойжеттім, бірақ та өмір бойы мен үшін балалық шақтағы туған аула мен көше – менің кішкентай Отаным. Сонымен бірге мен елімнің бір бөлшегімін, оның бүгіні мен болашағымын.
Абайдың жұмбағы
Абай үйінде отырып, өзінің досы Бегештен: -	Дауасыз не? арзан не, қымбат не? - деп сұрапты. Бегеш оған: - Дауасыз - кәрілік; арзан - өтірік; қымбат - шындық,- деп жауап береді. Абай риза болады.Тағы бірде үйіне Төлтай, Ошыбай деген кісілер келгенде Абай: -	Қаттыда не қатты, тәттіде не тәтті? - деп сұрайды.Ошыбай: -	Құрттың ақ малтасына қосып жеген қанттан тәтті бар дейсіз бе? - дей бастағанда, Төлтай құрдасы Ошы байға кейіп: -	Әй, сен оттама! Қатты деген жоқшылық, тәтті деген жан емес пе? - депті. Абай мырс етіп күліп: -	Жарайсың, Төлтай! - депті.
Қамқорлық
Назымбек екiншi кезекте оқиды. Жер тайғақ. Асыға басып, мектебiне келе жатыр. Бiрер рет аяғы тайып кетiп құлап тұрды.
Өзiмен бiрге оқитын Нақысбектi жолда кездестiрдi. Ол бiр кiшкентай баланы қолтықтап алған. Бала еңiреп жылап келедi. –	Мына бала сенiң iнiң бе? – деп сұрады Назымбек. –	Жоқ. Құлап, аяғын ауыртып алған екен. –	Оны қайда апарасың? –	Дәрiгерге көрсетiп, жарасын таңғызып берейiн. Екеулеп апарып салсақ қайтедi? – деп өтiнгендей болды Нақысбек. –	Сабақтан кешiгемiз ғой... –	Мен кешiксем, Күлпәш Құлекеноваға айтарсың, мертiккен баланы дәрiгерге әкеттi деп. –	Айтайын, көп жүрiп қалма! – деп, жүгiре жөнелдi Назымбек. Нақысбек арқалап алған бала зар қағады. Ауырсынып, шырылдауына қарағанда аяғы сынған болу керек. –	Жылама, қазiр дәрiгерге жетемiз, таяу қалды. Сенiң атың кiм? –	Төлеген... –	Ал, Төлеген батыр, мойнымнан мықтап ұста, тез жеткiзе қояйын, – Нақысбек Төлегендi хирургке алып келдi. Олар айнаға түсiрiп, сынық бар дептi. Емханаға салатын болды. Хирург Нақысбекке: –	Кiшiге көрсеткен қамқорлығың үшiн саған рақмет! – деп, басынан сипап, арқасынан қақты. Ендi Нақысбек мектепте қарай жүгiрдi.
Әдеп
Бiр жұрттың бас әкiмi екiншi бiр байға жолығысып сөйлесiп тұрғанда, қасынан бiр жарлы мұжық өтiп бара жатып иiлiп, бас ұрып сәлем бердi дейдi. Оған қарсы әлгi үлкен әкiм төре онан да төменiрек бас ұрып сәлем алды.
Қасындағы бай: –	Тақсыр, осынша жүрттың үстiнен қараған әкiмсiз, осы бiр мұжыққа неге сонша бас ұрасыз? – деп айтты дейдi.
Сонда әкiм: –	Ешбiр iлiм-бiлiм үйренбеген мұжық сонша иiлiп, әдептiлiгiн көрсеткенде, мен онан әдепсiз болып қала-йын ба? – дедi дейдi.
Кино
Бала кезінен Бикен Римова театрды өте ұнатқан. Ол драмалық үйірмелерге қатысып, олимпиадаларда жүлделі орындарға ие болған. Мұхтар Әуезов атындағы Қазақ мемлекеттік академиялық театрының болашақ әртісіне Қалибек Қуанышбаев, Күләш Байсейітова, Құрманбек Жандарбеков сияқты қазақ драмалық өнерінің шеберлері көп әсерін тигізді. Жас актрисаның сахнаға тұңғыш шығуы – Мұхтар Әуезовтің «Еңлік-Кебек» трагедиясындағы Еңлік рөлі. Онда ол кейіпкердің бүкіл драмалық өмірін көрсете білді. Жиырма жыл бойы Еңлік бейнесі Бикен Римваның орындауымен сахна төрінде жұлдыздай жарқырап жүрді.
Актриса әрбір кейіпкерге тән өз бейнесін дәл сомдай білді. Оның сахна төрінде ойнаған рөлдері – қайталанбас бейнелер. Көпшілігімізге Бикен Римова
«Өжет қыздарға» - Баршагүл, «Тақиялы періштедегі» - Жамал, «Менің атым Қожадағы» - ана бейнесі және «Тоғысқан тағдырлар» теленовеелласындағы Гүлбибі апа кейіпкелері арқылы белгілі.
Домбыра
Домбыра — қазақ халқының ең кең тараған екі ішекті, көп пернелі музыкалық аспабы. Ол – қазақтар өмірінде маңызды орын алатын, өзіндік музыкалық сипаты бар аспап. Алғаш эпикалық дәстүр шеңберінде жыр, толғау, термелерді сүйемелдеуге қолданылған домбыра кейін аспаптық шығарма – күй жанрының қалыптасуына ықпал еткен. Қазіргі кезде домбыра жеке әнді сүйемелдеуге, күй тартуға, халықтық-фольклорлық музыкада, классикалық шығармаларды орындауға қолданылатын, мүмкіндігі кең музыкалық аспап болып табылады. Домбыра ежелде қазақтың тарихын баяндаған музыкалық аспаптардың бірі.
XIX ғасырда қазақ халқының тұрмысында анағұрлым кең тараған Музыкалық аспап екі ішекті домбыра болатын. Егер бұрынғы заманда көне аспаптар ән, жыр, ертегі-аңыздарды сүйемелдеу үшін ғана қолданылған болса, енді домбыра жеке шығарма орындауға арналып, күрделі аспаптардың қатарына қосылды.
Әртүрлі ескерткіштерге, сондай-ақ этнографтардың жазып қалдырған еңбектеріне жүгінсек, домбыра және өзге халықтардың осы тектес аспаптары тіпті сонау орта ғасырларда белгілі болған екен. Өзбектердің домбыраға өте ұқсас екі ішекті дутары алғаш рет әл-Хусейнидің «Музыкалық канон» деген трактатында ауызға алынды.
Қобыз
Қобыз — таңқаларлық пішінді және ғажайып сазды, бай тембрлі аспап.
Қобыз ең көне аспаптардын бірі.
Қобыз екі шекті 40-қа тарта аттың ұзын қылы керілген ысқышы бар аспап. Қылқобыз аталуы да осыдан болар. Қобыз үнінің төмендеп қайта жоғарылап дыбыс шығаруы — шектеріне саусақтың ұшын ғана тигізіп, сәл ғана басып шертіп, керілген қылды ысқышпен үйкеп ысқылап тарту арқылы ысқышты аспапқа «іліп қойғандай» етіп көлденең ұстап ысқылап сүйкеп- сүйкеп көсеп-көсеп жібергенде флажолетті обертонды қою-қошқыл сазды мұңлы болып шығады.
Біреулер оны құс даусына ұқсатады: « — Оның даусы аспаптың шегін аттың жалынан керілген қылдан тартылған еспе ысқышпен үйкелегенде аққудың үніне ұқсас дауыс шығады» — дейді (П. Паллас). Енді біреулер қобыз үнін адам даусына ұқсатады (Б. Сарыбаев) ащы, зарлы, өксікті үн шығарады деген де пікір айтады. Кобыздын 4000 жылдык тарихы бар.
Қобыздың саз аспабы ретінде тағдыры тайғақ, жолы тар, қиын-қыстау болды. Бұл аспап қазақ халқының тарихи-этникалық мәдениетінің көне көзі, рухани қазына мүлкі, эпостық және аспаптық музыкалық өнерін күні бүгінге дейін сақтап жеткізуші ұлттық мұра бола тұра, ол өзіне деген кертартпа ескілікті көзқарастан арылмай ақталмай-ақ қойды. Әу бастан-ақ қобыз бақсының, бақсылық жасаудың құралы деген пікір қалыптасқан болатын.
Сыншы бала
Баяғыда бір баланы жат жұрттықтар тұтқындап, еліне алып кетіпті. Еліне әкелген соң, қой бақтырып қойыпты.
Бала қой бағып жүріп, далада қалған қу бастың қасына келіп: «Сенің арғымақтың басы екенінді кім білсін, менің Тортай сыншының баласы екенімді кім білсін?» деп зарлайды екен.
Күндердің күнінде баланың қожасы үш арғымақ әкеліп балаға сынатыпты. –	Бала, мына арғымақтардың қайсысы жүйрік? – деп сұрапты. Бала: –	Мен білмеймін, әкем білетін еді, - депті.
Мұнан соң бай сәйгүліктерді балаға бақтырып қойыпты. Бала ең тұлпарын танып, жарата беріпті. Бір күні бала тұлпарға мініп, еліне тайып отырыпты. Жат жұрттықтар жабыла қуыпты. Бірақ бала оларға жеткізбей кетіпті. Сөйтіп аман – есен еліне жетіпті.
Еріншек
Ешбір жұмыс тындырмас, шөптің басын сындырмас, еріншек бір етікші болыпты. Еріншек етікшінің үш ешкісі бар екен. Күн суытып, қыс түсіпкележатқанын көре тұра еріншек ешқандай қам жасамапты. Ешкілеріне азықтық жем-шөп жинамапты. Бір түнде боран қар жауады да, жердің бетін ақ көрпе бүркеп қалыпты. Ешкілері енді бұрынғыдай өрістеп жайыла алмай, суық қорада бүрісіп, дірдектеп тұрады.
Етікші, керек десең, сыртқа шығуға да ерініп, әйеліне: —	Барып көріп келші, ешкілерге не болып жатыр екен,— деп жұмсайды. Әйелі барып көріп келеді де: —	Бір ешкі өліп қалыпты,— дейді. Сонда еріншек: —	Е, мал іші болған соң, өлім-жітімі де болады ғой,— деп жата беріпті. Ертеңіне еріншек ешкілерді көріп келуге әйелін тағы жұмсайды. —	Тағы бір ешкі өліп жатыр,— деп келеді әйелі. Еріншек келесі жамбасына аунап түсіп: —	Мал іші болған сон, өледі де,— дейді де қояды.
Үшінші күні етікші әйелін малды көріп кел деп тағы да жұмсайды. Әйелі жалғыз ешкінің де қатып қалғанын айтып келеді. Сонда етікші жаны жай тапқандай, бір аунап түсіп: —	Бәйбіше, біздің малдың өлімі осымен тыйылған да шығар,— депті.
Жер мен күн
Бірде Күн мен Солтүстіктің үскірік Желі бірінен – бірі күштімін деп, айтысып қалды олар ұзақ айтысты, ақырында, сол мезетте үлкен жолмен келе жатқан жолаушыны көріп қалды да, өз күштерін соған жұмсап, сынаспақ болды. -	Бері қара, - дейді Жел, - менің күшімді көр, қазір мен анау жолаушының үстіндегі шекпенін кірпік қаққанша ұшырып түсіремін!
Сөйтті де, екілене ышқынды ай келіп. Жел екпіні неғұрлым күшейген сайын, жолаушы да қасарыса ерегіскендей, шекпенін мықтап қымтай түсті де, әрі қарай кете барды. Жел құтырына ызаланып, байғұс жолаушыны жаңбыр  мен қарға көмді. Желге зығыры қайнаған жолаушы белін мықтап буынып, шекпенінің етек-жеңін қаусырынып алды. Енді Жел жолаушының шекпенін ұшырып түсіре алмағанына өзі таңданып қалды.
Қарсыласының айласы құрығанына Күн күлді де, бұлт арасынан сығалап, жер бетін қыздыра жалын атты, қатты жаураған байғұс жолаушыға да жылу төкті. Күн сәулесінің ыстығы пысынатқан жолаушы жадырап сала берді де, Күнге алғысын жаудырды. Сонан соң шекпенін шешіп, ерінің артына бөктеріп алды. -	Көрдің бе, - деді сол кезде жайдары Күн ызаға булығып тұрған Желге. – Қаһар төгіп, босқа ашу шақырғаннан гөрі мейірімділік пен қайырымдылық жүз есе артық!
Ағаштар неге ашуланды?
Жадырап көктем туды. Қар тез еріді де, аз күнде төңірек қарайып, құрғап шыға келді.
Мектепте көшелерді көгертіп, ағаш отырғызу апталығы басталды. Оқушыларды түгел қызықтырған бұл бастама тек Алмабекке ұнамады. Бірақ жұрт бір кісідей кіріскен істен Алмабек шетте қала алмады.
Бірнеше жас тал, терек, қайың әкеліп, басқалардың үлгісімен терезе тұсына тізіп отырғызды.
Алмабек осымен істі тыңдыға санады. Өзгелер отырғызған ағаштарын суарып, түбін қопсынып, мәпелеп күтумен болса, бұл оның бірін де істемеді.
Жаз шықты. Көктемде отырғызған ағаштар ешбір күтім көрмеген соң, тамырланып кете алмай, шөгіп, шала-жансар жұтып тұрды.
Бұл қайғылы халді самал жел өзен бойындағы орманға жеткізді. Бір күні Алмабек орманға барып еді, оны ағаштар қоршап алып, үйіне қайтармады. -Сендерге мен не жаздым?.. – деп, Алмабек жылап жіберді. Сол кезде төбесі көк тіреген, көпті көрген, көп жасаған орман атасы – кәрі еменнің гүжілдеген жуан даусы естілді. -Сенің жазығың сол: біздің бірнеше жас шыбықтарымызды үйіңнің қасына отырғызбақ болып, қазып әкетіп едің, нағыз азап халне салып қойыпсың. Жайқалып өстіп тұрсақ, қыстықтың көркі емеспіз бе? Сен осыны неге түсінбейсің, неге бағаламайсың? – деді қарт емен. -Кешіріңдер. Мен отырғызған ағаштарымды бүгіннен бастап мәпелеп, күтуге уәде беремін, - деді Алмабек. -Жарайды, -деді қарт емен, олай болса, бар үйіңе ...
Табиғат тәрбиесі
Біз тау болып үйіліп жатқан құмырсқаның илеуіне келдік. Құмырсқаның бірі кіріп, бірі шығып, сапырылысып, құжынап жүр. Бәрі қимыл әрекет, қауырт іс үстінде. -	Әке, мынау не төбешік?- дедім. -	Бұл – құмырсқаның илеуі.-Илеу деген не? -	Илеу – құмырсқаның үйі, мекені деген сөз. -	Бүкіл құмырсқа бір – ақ үйде тұра ма?- Иә, бір үйде тұрады. -	Олар тату тұра ма? -	Тату болмаса, бір үйде тұра алмаған болар еді ғой ... Баласы қалың қарағай өскен орманды көріп:
Әке, мына қарағайлар да бір үйде тұра ма? – деп сұрады. Иә, бұл қарағайлар да қауым болып, бір-біріне жақын өседі.
Сөйтіп, баласы табиғаттың елеусіз тамашаларын біліп, көзімен көріп, қызықтап қайтты.
Астрономия
Ерте заманнан-ақ адам баласы аспанға назар аударып келеді. Күндіз олар көз шағылысқан күнді, түнде жымыңдаған жұлдыздар мен формасы өзгеріп тұратын айды көрді. Келе-келе жұрт аспан туралы тиянақты білім алып, ғылымдардың ішіндегі ең көнесі саналатын – астрономия ғылымы туды.
«Астрономия» гректің екі сөзінен құралады: «астрон» - жұлдыз, «номос» -	заң деген сөз.
Аспан әлеміндегі күнді, айды, жұлдыздарды зерттейтін ғылым – астрономия адамдарға өте қажет. Ол уақытты дәлме-дәл білуге жәрдемдеседі, ол географқа, саяхатшыға, теңізшіге, ұшқышқа да керек-ақ. Техника саласындағы тамаша табыстардың нәтижесінде адам Жердің тарту күшінен сытылып шығуға мүмкіндік алды. Бірақ астрономиялық білімі болмаса, адам аспан әлеміне космос корабльдерін ұшыра алмаған болар еді.
Әлем кеңістігі
Әлем кеңістігін орысша «вселенная», грек тілінде «космос» деген сөз көбірек қолданылып жүр.
Ал енді әлем кеңістігі дегеніміз не?
Біздің жеріміз – Күн жүйесінің кішкене бір бөлігі. Күн жүйесінің өзі – Галактикадағы құртымдай арал, ал осы алып Галактика аспан әлеміндегі бір бозғылт дақ сияқты ғана. Мұндай жүздеген миллион галактикалар бар деп есептейді астрономдар.
Әлем кеңістігі шетсіз-шексіз.
Өте зор шапшаңдықпен самғап бара жатқан зымырандағы ер жүрек зерттеушілерді көз алдыңнан өткізші. Тіпті олардың мың, миллион жыл ұшқан екен делік. Сонда олар әлем кеңістігінің шегіне жата алар ма еді? Айта көрмеңіз!... Зерттеушілер қанша ұшса да, әлем кеңістігінің шегіне жете алмайды. әлем кеңістігі шексіз. Адамның әлем кеңістігі жөніндегі білімі қанша артқанмен, оның сырын түгелдей білу мүмкін емес.
Галактика
Ашық түнде далаға шығып, жоғары қараңдаршы. Аспанды белдеулей созылған жарық жолақ бірден көзге түседі. Құс жолы төгілген сүт сияқты. Сондықтан да оны гректер Галактика деп атаған. «Галактикос» грекше сүт деген сөз. Бізде оны Құс жолы дейді.
Жер – біздің үйіміз, Күн жүйесі – туған қаламыз, ал Галактика – көптеген ғажайып күн қалалары бар самсаған жұлдызға толы мемлекетіміз секілді.
Жұлдыз да – Күн. Жұлдыздар бізден тым алыста жатыр. Олардың титтей боп көрінетіні де содан. Ал өте алыстағы жұлдыздарды жай көзбен көру мүмкін емес, олар ұласып, ақ жолақ боп көрінеді. Құс жолы дейтініміз де сондай жұлдыздар.
Галактика үлкен. Бірақ ол да шетсіз-шексіз әлем кеңістігінің болымсыз бір бөлігі ғана.
Болашаққа кім барады?
Мен әрқашан өзiм түсiнбейтiн сөздi көкемнен сұрап алам. Мұндай сұрақтарыма көкем қуанады да, ерiнбей жауап бередi.
Бiр күнi: –	Көке, Болашақ деген кiм? – деп сұрадым. Көкем менiң сөзiмдi естiмеген адамша, газетiн оқып отыра бердi. Тiптi мазасын алып, қыңқылдай берген соң, ол «кiм десем екен?» дегендей, бетiме бiр қарап алды да: –	Болашақ – бiздiң туысқанымыз, – дедi. –	Туысқан болса, үйiне неге қонақка бармаймыз? – Көкем күлдi. –	Барамыз. Ертең түстен кейiн жолдастарынды ертiп кел, мен сендердi Болашақтың ауылына алып барайын, дедi арқамнан қағып. –	Жаяу барамыз ба? –	Жоқ. Болашаққа еш уақытта жаяу баруға болмайды, тек машинамен барамыз. –	О кiсi алыста тұра ма, көке? –	Онша алыс емес, мына таудың iшiнде. –	Ой, ол алыс қой, көке. –	«Көрiнген таудың алыстығы жоқ» деген сөз бар. –	Ол машинаға алыс па? –	Болашақ – әжең сияқты жақсы кiсi. Не сұрасаң да аямайды. 2.	Негізгі мектепке арналған қазақ тіліндегі мәтіндер
Оқылым
Отбасындағы дәстүр мен мерекелер
Дәстүрлі қазақ қоғамында жасы үлкен адамдарды құрметтеу рәсімі ежелден бар болатын. Ондай құрмет жасы үлкен кісінің қай рудан, қай жүзден, қай ұлттан екендігіне қарамай көрсетілетін. Олар барлық мерекелерде, жиын- тойларда құрметті орындарға, төрге шығарылады. Жиналыстарда олар елеулі рөл атқарады. Жастар олардың айтқан сөзін жерге тастамай, мүлтіксіз орындайтын. Жас жігіт үшін үлкен табақтан ақсақалдың өз қолынан ет асау ең жоғары марапаттың белгісі саналатын. Кіші іні үлкен ағаның рұқсатынсыз дастарқан басына өз бетінше ешқашан отырмайтын. Жас адамның үлкен  кісінің, әйел адамның ер азаматтың алдын кесіп өтуі көргенсіздік деп есептелінетін. Жасы кішілердің жасы үлкендерге дауыс көтеруіне, үлкен кісінің сөзін бөлуіне, барып тұрған әдепсіздік ретінде, үзілді-кесілді тыйым салынатын.
Мектеп өмірі
Назым мен Бейсенгүл – түйдей құрдас, тату дос. Қашан көрсең де, жұбын жазбайды. Ойынды да бірге ойнайды, сыныпта да бір партада отырады. Екеуі қабақ шытысып көрген емес. Сабақты да жақсы оқиды. Оларды мұғалімдер де, балалар да сыйлайды, қадірлейді. Әрі кішіпейіл, әрі достықты қадір тұтатын екеуінің мінезі мен ісі басқаларға ұнайды. Тентек Мәліктің өзі де: - Назым мен Бейсенгүл жақсы жолдасымыз,- деп мойындайды.
Оқушылар жиынында бұл екеуін оқушылар кеңесінің мүшелігіне басқалардан бұрын ұсынған да осы Мәлік.
Қазақстандағы жан-жануарлар мен өсімдіктер әлемі
Қазақстанда өсiмдiктердiң 15 мыңдай түрi бар. Оның 2 мыңнан астамы балдырлар, 5 мыңдайы — саңырауқұлақтар, 600-ге жуығы — қыналар, 500-ге жуығы мүк тәрiздiлер және 6 мыңнан астамы — жоғары сатыдағы түтiктi өсiмдiктер.
Ал жануарлар әлемі тіптен ерекше. Қазақстан жерiнде сүтқоректiлердiң 180, құстың 500, бауырымен жорғалаушылардың 52, қос мекендiлердiң 12, балықтың 104-ке жуық түрi бар. Омыртқасыз жәндiктер шаян тәрiздiлер, ұлулар, құрттар бұдан да көп. Тек жәндiктер түрлерiнiң өзi-ақ 30 мыңнан асады. Қазақстанның солтүстігіндегi орманды дала белдемiнде бұлан, елiк, ақ қоян, сұр тышқан, су егеуқұйрығы, орман тышқаны, бұлдырық, ақ кекiлiк, көл айдындарын су құстары — аққу, қаз, үйрек, шағала, тарғақ, қасқалдақ мекендеген. Кең байтақ Қазақстан жерiн мекендеген жан-жануарлар мемлекет тарапынан қамқорлыққа алынған.
Ежелгі көшпенділер мәдениеті
«Мәдениет» деген ұғымның аясы өте кең. Адам ой-санасы мен өрекетінің нәтижесінде туындаған құндылықтарды біз мәдениет дейміз. Көшпелілердің рухани мәдениетінің өз даму ерекшеліктері бар. Ол көшпелілердің тіршілік қарекетінің, тұрмысының ерекшеліктерінен туындайды. Көшпелілер өз тұрмыс- әрекетіне лайықты мәдениет қалыптастырған. Көшпелілердің материалдық мәдениеті көші-қонға ыңғайланып жасалған. Мұндай таза көшпелі мәдениет үлгілеріне біз жиналмалы, жығып-тігуі өте жеңіл киіз үйді, ер-тұрман, ат әбзелдерін, теріден, ағаштан жасалған бесігін, басқа да тұрмыстық заттарын жатқызамыз.
Көшпелілердің рухани мәдениеті тіптен бай. Мал шаруашылығы — егіншілікке карағанда бұқара халықтың барлығы қамтылмайтын, қамтығанның өзінде көшпелі кауымның бос уақыты көбірек болатын шаруашылық түрі.
Су – өмірдің нәрі
Сусыз тіршілік жоқ, ол бүкіл тірі жан иесінің бойында бар. Мұхиттар мен теңіздерді, өзен-көлдерді былай қойғанда, жер астында да, топырақта да су бар. Мұздықтар мен айсбергтер де қатып қалған су болып табылады. Су атмосферада да аз емес, онда ол бұлт, тұман, бу және жаңбыр мен қар түрінде болады. Бұл — судың негізгі қасиеті. Ол сұйық, қатты және газ тәрізді үш түрлі күйде кезігеді.Судың көптеген заттарды оңай ерітетін және бір маңызды  қасиеті бар. Табиғатта қоспасы жоқ, тап-таза су дегенді таппаймыз. Таза суды тек лабораториялардан ғана алуға болады. Ондай судың ешбір дәмі жоқ, онда тірі организмге қажетті тұздар да болмайды.
Әлемдегі ірі кітапханалар
Мұрағатында 5 000 000 кітабы бар кітапхана бар екенін білесіз бе? Әуесқойлықпен кітап сөресіне бір-бірлеп кітап жинаудан бастаған Джей Уокердің үйі бүгінде әлемдік деңгейдегі ең таңғажайып кітапханалардың бірі. Мұндай кітапханалар әлемде сирек кездеседі деуге болмайды. Солардың қатарында Джей Уокердің Риджфилдегі үйіде орналасқан, адамзат  тарихындағы ең үлкен көп деңгейлі лабиринт тәрізді құрылған кітапхана. Онда 50000 кітап және музейлік деңгейдегі артефакттар бар.
Ал Швейцариядағы Сен-Галль аббаттығының кітапханасы — ортағасырлық кітаптарға ең бай кітапхана. 2005 жылы жүргізілген санақ бойынша мұнда 160000 кітап бар.
Сонымен қатар, Дублиннің Тринити-колледжінің кітапханасы — Ирландиядағы ең үлкен ғылыми кітапхана. Мұнда 5000000 кітап бар, соның ішінде манускрипт, карта және ноталар да қамтылған.
Денсаулық – байлықтан қымбат
Денсаулық — табиғаттың ең қымбат сыйы. Денсаулықты сақтау үшін дұрыс тамақтануға, уақытында демалуға, дене қимылымен айналысуға көп көңіл бөлу қажет. Әсіресе жасы ұлғайған адамдарға майлы тамақтарды көп жеуге болмайды. Оның орнына сүт, көкөніс тамақтарын пайдаланған дүрыс. Денсаулық сақтауда дұрыс тамақтаудың маңызы зор. Ал спортпен айналысу — денсаулықты жақсартады. Спорттың ең қарапайым түрі — жүгіру. Күн сайын таңертең үйдің маңайында, саябақта жарты сағатгай жүгіруе болады. Егер жүгіруге дәрігер рұқсат етпесе, таңғы таза ауада серуендеуге болады. Әртүрлі жаттығулар жасауға болады.
Менің Тәуелсіз Қазақстаным
Қазақстан Республикасы тәуелсіздігін алғаннан бері көптеген жетістіктерге қол жеткізіп келеді. Қазақстанның ең үлкен жетістігі – ұлтаралық келісім мен бейбіт өмір. Оны біздің елге келген Рим Папасы да атап айтқан болатын.
Қазақстан мемлекеті – Біріккен Ұлттар Ұйымының мүшесі. Қазақстанның өз армиясы бар. Біздің елімізде Жер шарында кездесетін кен байлықтарының бәрі бар. Қазақстан дамыған елдердің қатарына жатады.
Біздің республикамызды дүние жүзіні көптеген мемлекеттері біледі.
Аспан әлемінің құпиялары
Галактика - бәріне ортақ бір центрден айналатын сансыз мол жұлдыздардың алапат үлкен жүйесі. Аспандағы жай көзбен көрінетін самсаған 6000 жұлдыз Біздің Галактика деп аталатын бір ғана галактикаға жатады. Кейде
«Сүт Жолы» деп те атайтын Біздің галактикада жай көзге көрінбейтін 200 миллиардтай жұлдыз бар. Оған аспан күмбезін белдеулеп жатқан, шашырап төгілген сүтке ұқсас, ақшыл жолақ та кіреді. Бұл жолақты Сүт жолы, ал қазақтар Құс жолы деп атайды.
Күн – Жерден орташа алғанда 150 млн. км қашықтықта орналасқан. Ол осы Галактиканың кішігірім жұлдызы. Жарық Жер бетіне секундна 300000 км жылдамдықпен 8 минутта жетеді. Жарық бір жылда 9 460 528 405 000км жол жүреді – осы қашықтық астрономияда бір жарық жылы деп аталады.
Компьютердің тілін табу өнер
Қазіргі кезде мемлекетіміз бәсекеге сай 50 елдің қатарына кіруді көздеп отыр. Ол үшін жастар және әрбір қазақ азаматы жаңа ақпараттық- комуникациялық технологияны жетік меңгеруіміз қажет. Қазір адамдар қызмет орнында да, үйде де компьютермен жұмыс істей береді. Оның өмірімізге, кеңінен енгені соншалықты, бала біткен ойыншықпен емес, компьютермен ойнап, өзінің өміртанымын ғаламтордағы желі ішінде қалыптастырады. Қазіргі күнкөріс қамы мен заман ағымының күрделілігі, көптеген ата-аналар тәулік бойы балаларының тыныс-тіршілігіне бақылау жасай алмай, олар шектен тыс бейне монитордың алдында отырғандықтан денсаулығына зор зиянды әсер алады. Бірақ та, компьютермен жұмыс істеу барысында оқушылар техника қауіпсіздік ережелерін сақтаса,ол біздің ақылды, сүйкімді, қайырымды  досымыз бола алады.
Қазақстандағы ұлттар достастығы
Елбасымыз Н.Ә. Назарбаев: «Қиындық атаулыны жеңетін бір – ақ күш бар, ол – бірлік, ендеше жеріңді қорғау үшін бірлік қаншалықты қажет болса, тәуелсіздік жемістерін, бүгінгі қол жеткізген табыстарымызды сақтап қалу үшін ол сондай қажет. Қазақстанның болашағы тек қана  халықтардың ынтымағында» — деген бағдар сілтеді.
Елдегі ұлтаралық келісім мен жарастық мәселелеріне үлкен ықпалын тигізіп келе жатқан ұйымдарының бірі – Қазақстан халқы Ассамблеясы болып табылады. Көп жылдан бері қызмет атқарып келе жатқан осы қоғамдық институт халықтар мен ұлттардың біртұтастығын сақтауды қамтамасыз етудегі басты міндеттерді тиімді түрде шешіп келеді. Бұл ұйымның алдына қойған мақсат-міндеттерінің бірі – нәсіліне, ұлтына, тіліне, дінге қатысына, қандай әлеуметтік топқа жататындығына қарамастан республика азаматтарының құқықтары мен бостандықтарының теңдігін, халықтар достығы мен ұлтаралық келісімді нығайту мен сақтау болса, бұл міндеттер табысты түрде іске асып келеді.
Ұлы Дала табиғаты
Табиғи-рекреациялық нысандарға Солтүстік Қазақстан аймағындағы - Көкшетау, Бурабай, Баянауыл, Ерейментау, Шығыс Қазақстан аумағындағы - Марқакөл, қазақстандық Алтай, Оңтүстік Қазақстан жеріндегі Батыс, Солтүстік Тянь-Шань, Алтынемел таулары, Жетісу алабы, Батыс Қазақстандағы – Үстірт, Мұғалжар, Каспий ойысы, Жайық өңірі, Орталық Қазақстандағы Қарқаралы, Қызыларай, Бектауата, Ұлытау және басқа да табиғи нысандар жатады. Сонымен бірге Алматы облысындағы ұлттық саябақтар мен қорықтардың туризмді дамытуда маңызы зор. Оларға Іле-Алатауы ұлттық саябағы, Түрген- Шамалған өзендері аралығындағы шатқалдар, Түрген, Есік, Талғар, Алматы, Қаскелең, Шамалған елді мекендері жатады. Алтынемел, Көкшетау, Бурабай ұлттық саябақтарында туризмді дамыту мемлекет тарапынан қолдау тауып, дамып келеді. Қазақстан аумағындағы 9 мемлекеттік қорықта да ғылыми- экологиялық туризмді дамытудың алғы шарттары қалыптасқан.
Ер есімі - ел есінде
Кеңес	Одағының	Батыры	Ақан	Құрманов	қасиетті,	киелі	Атбасар өңіріндегі Қосбармақ ауылында 1918 жылдың 15-ші шілдесінде дүниеге келген. Ақан Құрманов 1943 жылдың 28 қыркүйегінде Днепр өзенінен өту кезіндегі қиян-кескі шайқаста ерлікпен көз жұмды.
Ақан Құрмановқа 1944 жылдың 15 қаңтарында КСРО жоғарғы Кеңесінің Жарлығымен «Кеңес Одағының Батыры» деген ең жоғарғы атақ тапсырылды.
«Ер елдің атын шығарар, ел ердің атын шығарар» деп дана халқымыз тегін айтпаған. Сондықтан да, елдің атын шығарған кешегі Ұлы Отан соғысының батырларын бүгінгі ұрпақтары ұмытуға тиіс емес.
Атбасар шаһарындағы орталық көшелердің бірі Ақан Құрманов есімімен аталады. Туған ауылы Қосбармақта ескерткіш бюсті орнатылды. Артында қалың елі отырғанда, кешегі өткен аруақты батыр бабаларымыздың есімі мәңгі ұмытылмайды.
Отан отбасынан басталады
Көшпелі және рулық-тайпалық негізде құрылған халықтарда туыстық байланыстар қоғамдық қарым-қатынастың негізін қалайды.
Отбасында негізгі туыстық қатынас ерлер жағымен есептелген. Сонымен қатар әйел жағымен де туыстық байланыстардың атаулары бар. Қыздан туған балаларды жиен деп, балалар үшін шешесінің туыстары нағашы, нағашы жұрт деп аталады. Қазақ салты бойынша жиенді ренжітуге болмайды, сұрағанын беріп, көңілін түсірмеуге тырысқан.
Туыстық жүйенің ең негізі, бел ортасы отбасы саналады.
Қазақ отбасы негізінен үш ұрпақтан тұрады. Ол: ата, әке, бала. Аталар мен әжелер – ауыл-аймақ, ағайын арасының берекесі, ақылшысы. Олардың әрқашанда мәртебесі биік болып, сый-құрметке бөленген. Өйткені үлкенді сыйлауды қадір тұтқан қазақ салты бойынша көргені мен тұрмыста түйгені көп, тәжірибесі мол адамның сыйға бөленуі заңды құбылыс деп танылған. Үлкенді сыйлау, ақылын тыңдау – көрегенділік. Дәстүрлі қоғамда ата-әженің тәрбиесін көрмей өскен бала болмаған. Ата-әжелер жыр, дастан, ертегі айтып немере- шөберелерін рухани байытып тәрбиелеп отырған.
Қазақтаң ежелгі дәстүрі бойынша тұңғыш немересін атасы мен әжесі өз қолына алып, немере ыстық болғандықтан, балаларынан да артық көріп, тәрбиелеген. Тұңғыш немерелер ата-әжесін өз әке-шешесіндей санап, туған әке- шешесін тек қана өскеннен кейін танып жатады. Кейде тұңғыш немересі кенже ұлының орнына, атасының қара шаңырағына ие болып та қалатын жайт кездеседі.
Қазіргі қазақ ауылы мен қаланың тыныс-тіршілігі
Кез-келген мемлекеттің даму барысында шешуші рөлді қалалар атқарады. Әсіресе ірі қалалар. Қалаларда адамдар көп шоғырланып, өте мықты экономикалық және интеллектуалды әлуетті қалыптастырады. Бұл процесс қалалардың өсуіне және ауыл шаруашылығының дамуына себебін тигізеді. Өнеркөсіп, ғылым, білімнің өркендеуі ірі қалалардың экономикалық есуінің діңгегіне айналды. Қалалар және оларды қосатын жолдар аумақтың сүйенетін қаңқасы тәрізді. Жалпы қалалар мен ауылдардың дамуы бір-бірімен тығыз байланысты.
Ірі қалалар - адамның шығармашылық әлуетін дамытуға мүмкіншілік береді. Қалалықтар қызмет түрінің көптеген түрлерін пайдаланып, жайлы қоныстанған және мәдениеттілігі жоғары болып келеді.
Таулар сыры
Әлем құпия мен тылсым сырға толы. Өз басым осындай кұпиялы мекендерге қатты қызғамын. Мен үшін қызықты тылсымға толы елдің бірі Тибет елі. Әлқисса әңгіме осы өңірдегі адамзат баласын өзіне аударған Кайлас тауы жәйында.
Кайлас — әлемдегі ең көп әрі ең ірі пирамидалар орналасқан өлке. Бұған Мысыр не болмаса Оңтүстік Америкадағы атақты пирамидалардың өзі тең келе қоймайды. Мәселен, бүгінге дейін жалпақ жаһандағы ең биік, алып пирамида Мысырдағы Хеопс деп саналып келді. Оның биіктігі — 146 метр. Ал Кайлас тауындағы пирамидалардың кейбірінің биіктігі — 100 метрден 1800 метрге дейін жетеді. Мәселен, бүгінгі ғылымның есептеуінше, Мысырдағы Ұлы пирамида Хеопстың салмағы 6,5 миллион тонна көрінеді (әрине, барлық құрылыс заттарын қосқанда). Ықылым заман тұрмақ, мұндай алып құрылысты жүргізуге, жүздеген тонналық тас қабырғаларды шырқау биікке көтеруге  қазіргі жетік техниканың мүмкіндігі келмейді екен.
Қуат көзін үнемдей білеміз бе?
Электр қуатын үнемдеу мәселесі жаһандық деңгейде ерекше маңызға ие. Оның балама көзін қарастыру үшін сарапшылар талай мәрте бас қосты. Осы бағыттағы жұмысты жүйелеу мақсатымен Қазақстанға БҰҰ өкілі Гордон Джонсон арнайы ат басын бұрды. Ол еліміздің бірқатар өңірін аралап, желдің соғу бағытына зерттеу жұмысын жүргізген.
Бізде жел қуатын пайдалануға арналған арнайы бағдарлама бар. Алғашқы жоспар негізінде сағатына 1,82 трлн. киловат қуат өндіру көзделген. Ал бағдарламаның екінші бөліміндегі бес мегаваттық жел қуаты бекеті Қытай шекарасына таяу Жоңғар қақпасы маңайынан орын алады.
Астана – мәдениет пен өнер ордасы
Астана қаласы – 1998 жылдан бастап мемлекетіміздің әкімшілік-саяси орталығы. Сонымен қатар мәдениет пен өнер, білім мен ғылым, озық технологиясы уақыт талабына сай дамыған қала.
Астанада Қ.Қуанышбаев атындағы қазақ музыкалық драма театры, М.Горький атындағы орыс драма театры, Тәуелсіздік сарайы, Бейбітшілік және келісім сарайы, Президенттік мәдени орталық, Конгресс-холл, «Жастар» сарайы, «Қазақстан» концерт залы, қалалық филармония және баса да бірсыпыра мәдениет ошақтары бар. Елордамызда көптеген жоғары оқу орындары мен колледждер, мектептер мен балабақшалар, балалар қалашықтары бар. Еліміздің бас қаласында спорттың дамуына да үлкен мән берілуде. «Қазақстан», «Алатау», «Астана» сияқты спорт кешендері, велотрек, мұз айдыны мен «Астана-Арена», Қ.Мұңайтпасов атындағы стадиондар соның куәсі.
Қазақстан қорықтары
Қазақстан аумағы қорықтар мен ерекше аймақты табиғатқа бай өлке. Қорық– аумағындағы барлық табиғи кешен толығымен шаруашылыққа пайдаланылудан алынған және үкіметтің қорғауында болатын жер не су кеңістігі, типтік, сирек кездесетін және бірегей табиғи кешендерді бүкіл компоненттерінің жиынтығымен қоса, сол қалпында сақтауға арналған, арнайы қорғау режимі бекітілген ерекше қорғалатын табиғи аумақ. Қорық - қорғалатын аумақ қана емес, сонымен қатар табиғатты қорғау жөніндегі мемлекеттік ғылыми мекеме болып табылады. Мұнда жабайы хайуанаттарға санақ жүргізу әдістері, оларға әсер ететін факторлар анықталып, саны сиреп бара жатқан жануарлар мен қоры азайып кеткен өсімдік түрлерін қалпына келтіру мәселесі терең зерттеледі. Қорықтағы табиғи ресурстарды сақтаудың жолдары белгіленеді.
Қазақстанда Ақсу-Жабағылы қорығы, Алматы қорығы, Барсакелмес қорығы, Қорғалжын қорығы, Марқакөл қорығы, Наурызым қорығы, Үстірт қорығы, Алакөл, Батыс Алтай қорықтары бар.
Болашақ мамандықтары
Мамандық таңдау – маңызды іс. Уақыт өте дәстүрлі мамандықтар сұраныстан айырылып, жаңа маман иелері пайда болады. Fast Future британдық агенттіктің футурологтары 2030 жылы сұранысқа ие болып, кең жайылатын мамандықтардың тізімін болжады.
Сонымен, айналдырған 17 жылдан кейін заманауи инженерлер мен сату бойынша менеджерлердің орнына мынандай маман иелері қажет болады: Наномедицина қызметкері, ғылым жетістіктері этикасының маманы, ғарыш туризм мамандарымен қатар климат өзгерісі бойынша маман болашақта ең жиі кездесетін мамандықтардың қатарында болады. Әрине, бұл мамандықтардың қатарын заманауи дамуға байланысты тағы да көптеген мамандықтар толықтырары анық.
Қазақстан және Ұлы Жібек жол
Ұлы Жібек Жолы – Қытай жерінен басталып, Қиыр Шығыс пен Еуропа елдеріне беттеген керуен жолы. Бұл жолдың басым бөлігі Орта Азия мен Қазақстан жерінің үстімен өтті.
Ұлы Жібек Жолы арқылы тек сауда жүйесі дамып қана қоймай, Шығыс пен Батыс өркениеті тоғысып, мәдениет және дипломатиялық қарым-қатынас орнады.
VI-VII ғасырларда Қытайдан бастау алған керуен Жетісу мен Оңтүстік
Қазақстан даласын кесіп өтетін. Отырар, Тараз, Сайрам (Испиджаб), Түркістан (Яссы), Суяб, Баласағұн сынды көне қалалар тек сауда ғана емес, мәдениет және ғылым орталықтары болды.
Ал бүгінгі таңда Жібек жолының тарихы жаңғыртылып, саяси маңызы зор жаңа дәуірі ашылғалы тұр. Қазақстан үшін Ұлы Жібек жолы мақтанышпен айтарлық ерекше жоба.
Жер байлығына аяулы көзқарас
Қазақстан кен байлықтарының қоры мен әр алуандығы жағынан Жер шарындағы бай аймақтардың бірі. Минералдық шикізат ресурстары еліміздің даму стратегиясын анықтайтын негізгі факторлардың бірі. Маңыздылығы жағынан олар үш топқа бөлінеді. Бірінші топқа негізгі қаржы түсімін қамтамасыз ететін және экономикалық-саяси мәні бар стратегиялық кен байлықтары жатады: мұнай, газ, көмір, уран, хромит кен орындары. Екінші топты қаржы түсімін қамтамасыз ететін әрі Қазақстанның индустриялық бет- бейнесінің негізі болып табылатын маңызды кен байлықтары құрайды: темір, марганец, мыс, қорғасын, мырыш, алюминий және алтын кен орындары. Үшінші топқа ішкі және сыртқы рыноктарда жоғары сұранымға ие қалайы, күміс, фосфор, барит кен орындары кіреді. Кен байлықтардың барланған қоры негізінде ондаған мұнай-газ және кентас өндіретін кәсіпорындар жұмыс істейді, олар 70-тен аса әртүрлі минералдық шикізат түрлерін өндіреді және өңдейді.
Олимпиада жеңімпаздары – Қазақстан мақтанышы
Жазғы Олимпи́ада ойындары — Халықаралық олимпиада комитетінің эгидасымен, 4 жылда бір рет өтетін жазғы және барлық маусымдық спорт түрлерінен орасан зор халықаралық жарыстар. Ойындар 1896 жылдан бастап өткізледі.
Қазақстан намысын қорғаушы спорт майталмандары да әр төрт жыл сайын осы айтулы додаға аттанады. Еліміздің мақтанышына айналған Олимпиада чемпиондарымыз да бар. Илья Илин, Серік Сапиев, Мая Монеза сынды чемпиондарымыз еліміздің намысын қорғап, көк байрағымызды әлем алдына шығарған.
Абайды оқы, таңырқа!
Абай (Ибраһим) Құнанбайұлы (1845-1904) — ақын, ағартушы, жазба қазақ әдебиетінің, қазақ әдеби тілінің негізін қалаушы, философ, композитор, аудармашы, саяси қайраткер, либералды білімді исламға таяна отырып, орыс және еуропа мәдениетімен жақындасу арқылы қазақ мәдениетін жаңартуды көздеген реформатор. Абай ақындық шығармаларында қазақ халқының әлеуметтік, қоғамдық, моральдық мәселелерін арқау еткен.
Абай Шығыс пен Батыс мәдениеті мен өркениетін жетік білген. Бірқатар әлем ойшылдарының еңбектерімен жақсы таныс болған. Философиялық трактаттар стилінде жазылған «Қара сөздері» - тақырып ауқымдылығымен, дүниетанымдық тереңдігімен, саяси-әлеуметтік салмақтылығымен құнды.
Қазақ ұлттық қолөнері
Қазақ ұлттық мәдениетінің ең байырғы, аса құнды салаларының бірі - қолөнері, оның ішінде ою өрнек болып табылады. Ою-өрнектер әсемдікпен, сәнділіктің белгісі ғана емес, сонымен бірге халықтың арман- ойының, тілек мүддесінің нышаны, осы тұрғыдан алып қарағанда ою-өрнектің мазмұндылық ерекшеліктері сан алуан. Бүгінгі ұрпақ өзінің ұлттық сезімдерін, өнерін жоғалтпауы қажет. Өнер адамға жақсы әсер ететін және оны тәрбиелейтін нәзік дүние.Оның құндылығы орасан зор. Сонау жазу-сызу шыға қоймаған ерте заманда адам өз ойын тасқа, сүйекке, ағашқа ойып, қашап түсіріп отырған. Қазіргі қолөнер саласындағы «сүйек ою өнері», «ағаш ою өнері» деген сөздер сол ерте заманда қалыптасқан ұғымдар. Қолөнердің сала-саласында кең қолданылып келген, өнердің өте көне әрі күрделі түрі- ою-өрнек өнері. Қазақтың қол тума сәндік өнерінің барлық түрлеріне де оюлар мен өрнектер алғашқы элемент ретінде қолданылады.
Саяхат және туризм
Ұлы Жібек Жолы бойында орналасқандықтан Қазақстан аумағындағы қалалар мен табиғаты ғажайып қорықты жерлер ежелден саяхат және туризм нысандары болып табылған. Қазақстандағы алғашқы туристік ұйымдар ХХ ғасырдың 20-30-жылдары пайда болды. Қазақстанда туризмнің танымдық, ойын-сауық, этника, экология, денсаулық сауықтыру, балалар, спорттық, аң аулау, балық аулау, атпен серуендеу және басқа да түрлері дамып келеді. Бұл үшін Қазақстан аумағы бойынша 700-ден астам саяхаттық маршруттар белгіленген. Оларға Қазақстанда жиынтық сыйымдылығы 33 мың орынды 372 әртүрлі категориялы қонақ үйлер қызмет көрсетеді.
Қазақстан Республикасының мемлекеттік тілі – қазақ тілін оқып- үйренеміз. Үш тілді білу – үлкен өнер 2007-2008 оқу жылынан бастап Қазақстанда үш тілде оқытуды негізу бойынша жаңа білім жобасы іске асырыла бастады. Бұл жобаға республика бойынша дарынды балаларға арналған 31 мамандандырылған мектеп қатысты. Жобаның мақсаты-әлемдік стандарт деңгейінде сапалы білім берудің негізгі бағыттарын анықтау.
Үштұғырлы тіл тұжырымдамасы-өмірлік қажеттіліктен туындаған игілікті идея. Өйткені қазіргі кезде күллі әлемге есігін айқара ашып, «ақылды» экономиканы енгізіп жатқан елдер қарыштап дамуда. Ал бұл бағыттағы толайым табыстарға, ілім-білім алып барар жол-ғаламшардағы үстемдік құрған тілдерді үйрену.
Уақыт - ұлы күш
Адам өміріндегі теңдессіз, баға жетпес құндылықтарының бірі — уақыт. Өмірдің өзінің басы мен шегі бар, ол уақытпен өлшенеді. Уақыттың қадірін оны жоғалтқан жақсы біледі, өміріндегі ыңғайлы сәттерін қолайлы пайдалана білмей, сан рет санын соққан жақсы ұғынады.
Уақыттың бағасын дұрыс анықтап, байыбын жете түсінген кешегі өткен көп ойшыл, дана, ғалым, кемеліне жеткен қанша жан ол туралы өз өсиеттерін айтып кеткен. Уақытты тиімді пайдалана білу өзгеріс-құбылысы әп сәтте-ақ түрленіп сала беретін осы заманда тіптен маңызы артқан. Өмір ағымынан қалыс қалмай, онымен бірге аяқ алып жүру үшін уақытты бағалай білу керек. Өйткені "әр минут — ақша" немесе «уақыт — ол ақша» деген түсінік бар.
Жердегі климаттық өзгерістер
Белгілі бір жердің климатын толық білу, оның басқа жердің климатымен салыстырғандағы ерекшеліктерін айыру, сонымен қатар берілген жердің климатының өзгеруін байқау тек көп жылдар бойы жүргізілген байқауларды жүйелеу, қорыту негізінде айқындалады. Жер шарының әр нүктесіндегі климаттың әртүрлі болуы — климат құрайтын факторлардың, яғни осы процестерді жасайтын географиялық жағдайлардың айырмашылығынан туады.
Планетаның беткі жазықтығын климаттық өзгешеліктері тұрғысынан бірнеше белдемдерге бөлу ұстанымы. Жер шарын тұтасымен орап өтетін осы белдемдердің жиектері ендік сызықтармен орайлас бағытталған. Әрбір климаттық белдем құрамында бірнеше климаттық атыраптар оқшаулануы мүмкін. Климаттық белдем деген ұғым аймақтық түсінік ретінде де қолданылады. Мысалы, таулы өңірлерге тән түрлі биіктік деңгейлерінің тек өздеріне ғана тән климаттык жағдайлармен сипатталуы осы деңгейлерді дербес климаттық белдемдер ретінде даралауға мүмкіндік береді.
Қазақстанның ежелгі қалалары
Жібек Жолы біздің заманымызға дейін III ғасырда сауда магистралі ретінде пайда болып, XVI ғасырға дейін қызмет етті. Жібек Жолының бойында орналасқан көне қалалар бірталай соғыс, өрт, аштық, апат-ойрандардың куәсі болды.
Ұлы Жібек жолының сан тарау жолдары Сырдария мен Таластың, Арыс пен Ертістің жағасында, тау шатқалдарына кіре берісте, асулар мен өткелдер маңында, таулар мен далаларда қоныс тепкен үлкенді-кішілі қалаларға барып тіреліп жатты. Бұл қалалардың кейбіреулерінің аттары барлық өлкелерге әйгілі болды, олар туралы еңбектерде, сөз болды, аңыздар сыр атқарады. Олар – Отырар мен Тараз, Түркістан мен Баласағұн, Испиджаб пен Суяб. Өзгелері түгелдей сауда-саттық ісіне тәуелді аралық сауда бекеттері ретінде белгілі болды.
Спорт және денсаулық күтімі
Спорттың адам өмірінде алатын орны зор екендігін бәріміз білеміз.
Спортпен айналысқан адамның денсаулығы мықты, өзі шыдамды болады.
Біздің ата - бабаларымыз “тәні саудың – жаны сау” - деп бекер айтпаған.
Спорттың қай түрімен айналысу адамның қабілетіне байланысты болады.
Бұл туралы ұлы ойшыл Ибн Сина да өз шығармаларында айтқан. Ол сондай - ақ спортты мағынасына қарай жеңіл, ауыр, ұзын, қысқа сияқты бірнеше түрге бөлген.
Елбасы Н.Ә. Назарбаев өзінің “Қазақстан - 2030” стратегиялық бағдарламасында халықты салауатты өмір салтына ынталандыруды басым бағыттың бірі ретінде атап көрсетті. Сондай-ақ, Президентіміздің қолдауымен 2003 жыл – денсаулық жылы болып жарияланған.
Ұқсатым. Сән. Талғам.
Киім адамзат үшін сыртқы ортаның әсерінен қорғаныш пен жылыну құралы ғана емес. Бұл-адам беделінің, қоғамдағы дәрежесінің бірден-бір көрсеткіші. «Адам көркі-шүберек» демекші ортамыз бізді киген киімімізге қарап бағалайды.
Тігіншілер мен сәнді дизайнерлер жылдан-жылға мыңдаған киім түрлерін ойлап шығарады. Соның арқасында әр адамның өз бейнесін өзгертіп, біркелкі болып қалмауына мүмкіндігі бар. Алайда, әр адам өзіне мтән стиль таңдайды. Бұл біздің мінезіміз бен өміріміздегі қызығушылықтарға байланысты.
Классикалық үлгідегі киімді өзіне сенімді адамдар таңдайды деген пікір қалыптасқан.
Спорттық үлгідегі киімді тек спортшылар ғана емес, көп нәрсеге көңіл бөле бергісі келмейтіндер де сүйіп киеді.
Этно үлгісіне сай киінетін адамдар саяхаттауды жақсы көреді. Осындай ерекшеліктері бар киімді таңдайтын жандар-батыл, ашық, өнерпаз жандар.
Ғаламтормен дұрыс жұмыс жасау-мәдениеті
ХХІ ғасыр – жаңа технология мен ақпараттандыру ғасыры. Ел өмірінің барлық салаларында компьютерлендіру процесі жүріп жатыр. Технологияның күн сайын үздіксіз дамып, өзгеріп, жаңарып жатқан ақпарат заманында өмір сүру – күрделі дайындықты талап етеді.
Ақпараттық мәдениет – бұл әңгімелесе білу, теледидар, хабарды талғамды түрде қарау, алған мәліметті ой елегінен өткізіп, талдай білу.
Ақпараттық мәдениет тек компьютермен дұрыс жұмыс істей білу емес, кез келген ақпаратты дұрыс пайдалана білу деген сөз. Алынған мәліметті ой елегінен өткізіп, талдай білу. Ақпараттық мәдениет – компьютерлік технологияны пайдалану, ол – Интернет. Интернеттің көмегімен көптеген ақпараттық әрекет жасауға болады.
Музыка. Қазақтың киелі домбырасы
Қазақ халқы әнге бай. Біржан сал, Ақан сері, Жаяу Мұса, Үкілі Ыбырай сынды әнші-композиторлар үкілі домбырасымен серілік құрып, өшпес рухани байлық қалдырған. Ұрпақтан-ұрпаққа жалғасатын, құлақтан кіріп бойды алатын әсем әндер сыйлаған. Қазақ мерекесі, қазақ мәжілісі, ырымы, дастарқаны мен отырысы ешқашан ән мен күйсіз өткен емес. Ал ән – киелі домбырасыз сәнін тапқан емес. Ән-адамның ой-сезімін білдіретін, тәрбиелейтін өнер жанры. Ал домбыра мен қазақ – егіз ұғым іспеттес. Ән адамды қуантатын, мұнайтатын, жылататын өнер.
Біздер Ахмет Жұбанов, Мұқан Төлебаев, Ғазиза Жұбанова, Шәмші Қалдаяқов, Сейдолла Бәйтереков, Әсет Бесеуов, Ескендір Хасанғалиев, және өзге де ерекше тұлғалы композиторлардың тамаша әндерімен  сусындап келеміз.
Төрт түлік мал мен егіншілік – ел берекесі
Жазда мен ініммен ауылға бардым. Онда менің атам мен әжем тұрады. Олардың үйлері үлкен, ал үйдің алдындағы аула кең. Үйдің алдында әдемі алма бағы бар. Таңертең мен атама бақтағы ағаштарды суаруға көмектесемін. Үйдің сыртында мал қорасы салынған. Оған қойлар мен сиырларды қамайды. Кешке інім екеуіміз атқа мініп, малды қайырамыз. Атам мен әжем бізді үйдің қасында күтеді. Кешке атам маған: «Қазақ халқы ертеде сиырды, жылқыны, түйені, қойды төрт түлік деп атаған», деді. «Өйткені малдың еті мен сүтінен әртүрлі тағамдар жасаған, ал терісі мен жүнінен киім мен үй жабдықтарын жасаған» деп жалғастырды әжем.
Наурыз мейрамы.
Ежелгі заманнан бері шығыс халықтары Наурыз мерекесін тойлап келеді. Бұл мереке табиғат пен адамның үндестігін көрсетеді. Наурыз күн мен түннің теңелген күні, яғни бір тәуліктегі күн мен түннің ұзақтығы бірдей болған күні тойланады. Көктемгі күн тоғысы наурыз айының 21-нен 22-не ауысқан түні болады.
Халық наурыз мерекесіне алдын-ала дайындалады. Киіз үйдің іші ескі, қажетсіз заттардан тазартылып, үйге қос шырақ жағылады. Ыдыстардың барлығы ернеуіне дейін айранмен, сүтпен немесе бұлақ суымен толтырылады. Бұл-тоқшылықтың белгісі.Мереке сәлемдесуден басталады. Сәлемдескен кезде
«Жасың құтты болсын!», «Ұлыс береке берсін!» деген сияқты тілектер мен құттықтаулар айтылады.
Кешке жақын жұрт үлкен айтысқа жиналады. Наурыз айтыс-жақсылық пен жамандықтың, суық пен жылының, жаз бен қыстың айтысы.Мереке қызған кезде, жастар алтыбақан жанында ұлттық ойындар ойнайды. Ән айтып, би билейді. Той тойға ұласады.
Міне, Наурыз мерекесі осылай тойланады.
Ғылым мен техниканың соңғы жаңалықтары
XXI ғасыр техниканың дамуының шарықтау шегіне жеткен, даму, өркендеу, жалпы айтқанда техника ғасыры. Бір кездері адам баласына арман болған, қиял-ғажайып дүниенің барлығы қазір күнделікті тұрмыста қолданыста. Орыс халқында «қазіргі кездегі барлық техника адамның жалқаулығынан пайда болған» деген сөз бар. Шынымен де қарап отырсаң барлығыда адамның жұмысын жеңілдету мақсатында жасалып, күннен-күнге дамып жатқан адам ойының жемісі.
Бұл мәселе ғылымда дәлелденген, әлде де зерттелу үстінде. Қазіргі кезде бұл жөнінде әлем ғалымдарының айтары көп. Кейде дәл осы компьютерді
«қауіпті ғасыр ойыншығы» деп те атайды.
Батыр туса - ел ырысы 1925 жылғы 25 қазанда Ақтөбе облысы, Қобда ауданының Бұлақ ауылында Сарқұлов Нұрмұхаммед және Молдағұлова Маржанның отбасында дүниеге келген. Бала кезінде анасынан айырылып,кейіннен Алматыда ағасының қолында тұрған. 1943 ж. Мергендер дайындау орталық әйелдер мектебін аяқтайды. 1943 жылғы бастап 54-ші арнайы атқыштар бригадасы 4-батальонының снайпері болған (22-ші әскер, 2-ші Балтық жағалауы фронты). Жау әскерінің 30-дан аса сарбаздары мен офицерлерінің көзін жойған. 1944 ж. 14 қаңтарда Псков облысының солтүстігіндегі Новосокольники ауданында қаза тапты.
Әлия Нұрмұхамбетқызы Молдағұловаға 1944 жылғы 4 маусымда Кеңес Одағы Батыры атағы берілді. Ленин орденімен марапатталды.
Білім. Ғылым. Инновация.
Адамзат баласының қол жеткізген ұлы игіліктерінің бірі – білім қазынасы. Ал білім сипаты алуан түрлі. Ол ұрпақтан – ұрпаққа ауызша, жазбаша түрде немесе көркем әдебиет арқылы да жеткен.
Қазіргі кезде білім – адам өміріне өте қажет. Онсыз адам оқуға түсе алмайды. Ал оқуға түсе алмаса, өзінің мақсатына жете алмай және оны жұмысқа алмайды. Жұмыс істемесе ол ақша тауып өзін-өзі қамтамасыз етпейді. Қазіргі заманда білімді болмау мүмкін емес, өйткені ғалымдар әртүрлі техникалық заттар телефон, планшет, компьютерлер ойлап тапты. Егер бұнын бәрін сатып алып және оған ғаламтор қоссақ, мектепте болып жатқан тақырыптарды алдын ала қарастырып, алдын ала есептерін шығарып тастауға болады. Менің ойымша, білімсіз адам болмайды. Әр адамның әртүрлі білімділік қасиеті бар, бірі математикадан шебер, ал келесісі ойына бір оқығаннан-ақ есіне бәрін сақтап қалады. Бірақ адам көбірек оқыса, ол білімді болады, ал білімді болмаса оған өмір сүру қиын болады. Мінекей осыдан
«Оқу – білім бұлағы, Білім – өмір шырағы» - деген мақал шыққан.
Нағыз білім кітапта. Кітап адам баласының сан ғасырлық ақыл – ойының жемісі, тарихы мен тағылымының алтын сандығы. «Кітап дегеніміз – алдыңғы ұрпақтың артқы ұрпаққа қалдырған рухани өсиеті. Кітап оқудан тиылсақ, ой ойлаудан да тиылар едік» - деген еді Ғабит Мүсірепов. Кітап таңдап, талғап оқи білу, оны түсіну мен түйсіну, алған әсеріңді өмір қажетіңе жарата білу – әрбір адамның білігі мен білімін, пайымы мен парасатын айқындайтын алғы шарттардың бірі.
Сауда жасай білесің бе?
Көптеген елдерде нақ осы сауда жасау мәдениетіне қатысты арнайы ұстаным да бар екен. Мысалы6 жапон халқы «Кез келген сауда жасап тұрған адам эмоцияға берілмеуі тиіс. Дүкенге барғанда дүкен сатушыларының амал- айласын және маркетингтік жүрістерді бақылап тұру керек. Сондай-ақ сауда жасауға қомақты қаржымен барудың да қажеті жоқ» деген қағиданы ұстанатын көрінеді. Бізде бұл үрдіс керісінше емес пе? Біздің басым бөлігіміз гу-гу ақшаны қалтаға басып алып базар аралауға, дүкенге барса жалақысының кем дегенде 20% сол дүкенге қалдырып кетуге дайынбыз. «Осыдан барып елде айлықтан айлыққа әрең жететіндердің қарасы көбейіп келеді. Біз ақшаны тіршілік етудің бір құралы деп есептер болсақ, қолымыздағы қаржыны үнемдей білуді үйренгеніміз абзал» дейді сарапшылар. Ал оны қалай үнемдейміз? Ол үшін біз ең алдымен бірінші кезекте сауатты сауда жасай алуымыз керек екен...
Сауатты сауда дегеніміз не?
Нақ осы сауатты саудаға қатысты қаржы әлемінде мынадай ұстанымдар да бар: -	Бірінші, жоспарсыз сауда жасаудан сақтану үшін әмиянға көп ақша салып жүрудің қажеті жоқ. Бұл – үнемділікке бастайтын алғашқы жол. -	Екінші, жалақы алған күні дүкендерге әсіресе киім дүкендеріне, базарға барудан бас тарта тұрыңыз. Себебі сіз қолыңызға тиген ақшаның буымен ертеңгі күніңізді ойламай, өзіңізге қажетсіз нәрселерді көптеп алып қоюуыңыз мүмкін. -	Үшінші, қолыңызға қаржы тиген соң алдымен үйіңізге қажетті азық- түліктің легін жазып, тізіп алыңыз. Сосын азық-түлік алуға барғанда әрқайсысының тұсына қанша мөлшерде ақша кеткенін белгілеп қойыңыз. Бұл да кеткен ақшаның есебін шығаруға өте қолайлы дүние. -	Бұдан соң күнделікті жұмсаған қаржыңызды дәйім белгілі бір дәптерге есептеп жазып отырыңыз. Бұл да шығыс пен кірісті есептеуге, үнемдеуге таптырмайтын – тәсіл.
Жаһандық энергетикалық дағдарыс
Жаһандық энергетикалық тоқырау алғаш рет ХХ ғасырдың 70- жылдарында басталды. Әлемде мұнай бағасының тұңғыш рет күрт көтерілуі энергетикалық дағдарыс туғызып, бүкіл дүниежүзінің экономикасына әсерін тигізді. Көп ұзамай мұнай бағасы тұрақтап, энергетикалық даму қайтадан қарқын алды. Бірақ осы бір оқиға арзан да мол мұнай дәуірінің аяқталып келе жатқандығын аңғартты. «Жаһандық энергетика дағдарысының болмай қоймайтынын бүгінде барша жұрт толық түсінеді, сондықтан да техника мен ғылым үшін қуат проблемасы алдыңғы қатарға шығып отыр», деп жазды атақты П.Л.Капица 1975 жылы.
Иә, көмір адамзат тарихындағы өнеркәсіптік төңкеріс дәуірін бастады. Ал ХІХ ғасырда адам баласы электр қуатын ойлап тауып, өнеркәсіптік төңкеріс жетістіктерін еселей түсті. Қолжетімді әрі сенімді көмір, мұнай және газ сияқты қазба отын көздерінің арқасында адамзат ХХ ғасырда энергетикалық молшылық дәуірін бастан кешірді. Оның молшылығы соншалық, жер шарын мекендейтін жеті миллиард халық электр қуатынсыз «шырпы басын сындыра алмайтын» халге жетті. Тіпті, жаһандық ауқымда жарты күн электр энергиясы болмай қалса, техногендік дәуір перзенттерінің тіршілігі толық тұралап қалар еді.
Жұмыр жерді мекендейтін жеті миллиард адамның шексіз энергетикалық сұранысын дәл бүгінгі күні де көмір, мұнай және газ арқылы өндірілетін электр қуаты қамтамасыз етуде. «Судың да сұрауы бар» демекші, қазір адамзат алдында энергетикалық тоқырау атты тығырық тұр. Қазіргі таңда өркениет әлемін энергетикалық шикізат көздерінің жетімсіздігі, олардың бағасының жылдан-жылға көтерілуі ерекше алаңдатып отыр. Бүгінгі энергетикалық тоқырау салқынын сезінген өркениет әлемі ертеңге энергетикалық қатер атты мәселені күн тәртібіне ашық шығаруда. Халықаралық энергетикалық агенттіктің болжамы бойынша, алдағы жылдары индустриялық дамыған елдердің электр энергиясын тұтынуы жылына 1,3 пайызға, ал дамушы мемлекеттердің электр энергиясын тұтынуы жылына 4,2 пайызға артады.
Достық пен татулық – таптырмас бақыт
«Халықтың бірлігі – біздің барлық жетістіктеріміздің кілті. Бейбітшілік пен тұрақтылық – күн сайынғы еңбекпен қорғап, нығайтуды қажет ететін жалпыхалықтық жетістік»-деп Елбасы айтқандай, көп ұлтты мемлекеттің даму болашағының бір көзі – Қазақстан халықтарының бірлігі және осыған сай Қазақстан сияқты жас мемлекеттің өркендеуінің бір кепілі еліміздегі ынтымақтастық пен бейбіт өмір.
Халқымыз достық, ынтымақтастыққа ерекше мән берген. Мемлекеттің мемлекет болуы – бірлікте. Ал бірлік дегенің – халық салты. Елдігіміздің ел болып еңсе түзегеннен бергі қанға сіңген осы берік бірлігі, ұйымшылдығы, басқа халықтармен одақтасып, достаса білуі жеңістен жеңіске жеткізіп келеді. Оған халық пен талайды өткерген тарихымыз куә! Қазақстан мемлекеті көп ұлтты мемлекет. Біздің елімізде 130-дан астам ұлттар тіршілік етуде. Ынтымақ пен бірлікті ту еткен біз татумыз, доспыз.
Туған Отанымыздың экономикалық дамуы мен саяси тұрақтылығының тірегі болған Қазақстан халқы Ассамблеясы. Ассамблея – еліміздегі бірлік пен келісімнің киелі бесігі, тұтастық пен тұрақтылықтың құтты шаңырағы. Ассамблея осы жылдар ішінде байсалды жолдан өтіп, байыпты тәжірибе жинақтады. Ол еліміздегі этносаралық қарым-қатынасты дамытудың іргелі институтына, татулық пен сыйластықтың берекелі берекетіне айналды. Жиырма жылдан асқан тарихында Ассамблея қарқынды дамып, елеулі өзгерістерді бастан кешірді. Бүгінде Ассамблея ел Президенті Төрағалық ететін Конституциялық орган болып табылады. Бұл оның ерекше мәртебесін айқындайды. Қазақстан халқы Ассамблеясы – еліміздегі бірлік пен келісімнің бесігі, тұтастық пен тұрақтылықтың құтты шаңырағы екенін көрсетеді. Ассамблея мемлекетіміздің көп ұлтты және басты байлығымыз бірлікте екенін түйсіндіре білді.
Кәсіп – бақыттың шырағы
Ертеде ата-бабаларымыз амандасқанда: «Мал-жан аман ба?» – деп сұрайтын. Осы бір ауыз сөздің өзінен қазақ өмірінде малдың орны ерекше екенін ұғуға болады. Малдың күші, сүті, жүні, еті, терісі – халықтың тағамы, киімі, баспанасы, үй жиһазы – өмірінің, тіршілігінің негізі. Мал өсіру, малшылық – тіршіліктің (егіншілік, балықшылық сияқты) бір түрі. Тұрмыстың бұл түрінің адамзат өркениетіне, мәдениетіне қосқан үлесі зор. Малдың өнімінсіз әлі де күн көру қиын. Малдың етін айтпағанда, сүт және одан өндірілетін тағамдарсыз, жүн, тері және олардан жасалатын бұйымдарсыз қазіргі адамзат өмірін көз алдына елестету мүмкін емес. Кейінгі кездерде балықшылықпен айналысқандар – кеме жасауды, егіншілікпен айналысқандар – техниканы игеріп алға шықты. Ал малшылықпен айналысқандар  қазіргі техника жоқ кезде адам игеруге келмейтін жерлерді игеріп, бүкіл адамзатқа қажет нәрселерді ойлап тапты, мысалы: шалбар, етік, ертоқым, жүген; еттен, сүттен жасалатын тағамдар; теріден, жүннен жасалатын, т.б. бұйымдар. Малшылық – адамзаттың байырғы дәуірден бірге жасасып келе жатқан кәсібі. Ол қоғамның әлеуметтік дамуына зор әсер етті, жаңа қарым-қатынастар, мәдениет, өркениет, өнер, қолөнер, ой-сананың қалыптасуына әкелді.
Барлық мал бағушы халықтардың қаншама өзгешеліктері болғанымен, ұқсастықтары да бар. Олар: жауынгерлік, табиғат талқысына көнбістік, поэзияға, көркем тілге, ойға тапқырлық, салт-дәстүрінің ұқсастығы.
Сонымен қатар табиғат, жер-су өзгешеліктеріне байланысты әрбір халықтың өзіне тән ерекшеліктері болады.
Қазақ халқы негізінен мал шаруашылығымен айналысты. Сонымен қатар ертеден-ақ қазақ егіншілікпен де айналысқан. Бірақ оны кең көлемде дамыта алмады. Балық аулау да, аңшылық та қазақта бар кәсіп, бірақ олар негізгі тіршілік амалына айналмаған.
Қазақстанның су ресурстары
Су ресурстары – пайдалануға жарамды өзен, көл, теңіз, мұхит, жасанды су айдындары, жер асты сулары, топырақтағы ылғал, тау және полюстік өңірдің мұздықтары, атмосферадағы су булары, т.б. қорлары. Дүние жүзіндегі су ресурстарының жалпы қоры шамамен 1390 млн. км3-ге тең, оның 1340 млн.км3- і – Дүниежүзілік мұхит суы. 3%-ы (35,8 млн.км3) – тұщы су, оның пайдалануға жарамдысы 0,3% шамасында. Табиғаттағы су айналымын тиімді пайдаланған жағдайда су ресурстары үздіксіз жаңарып тұрады. Суды әртүрлі мақсатта пайдалану жыл сайын жоғары қарқынмен өсуде; көптеген елдерде су ресурстарының жетіспеушілігі байқалуда. Су сапасының нашарлауы көлемінің азайғанынан әлдеқайда қауіпті ( мысалы, 1 м3 тазаланбаған ақаба су 40-50 м3 табиғи өзен суын ластап, жарамсыз етеді).
Қазақстан су ресурстарының көп жылдық орташа мөлшері 100,5 км3 (2000). Оның шамамен 44-45%-ы көршілес елдерден келсе, 55-56%-ы республика аумағында қалыптасады. Қазақстанның кең-байтақ аумағында ірілі- ұсақты 48 мыңнан астам көлдер және 3 мыңға жуық бөгендер бар. Климат жағдайына байланысты көлдердің көбі Қазақстанның солтүстігіне қарай орналасқан. Олардың ішінде Каспий теңізі, Арал теңізі және Балқаш, Зайсан, Алакөл сияқты ірі көлдерден басқа, көбі (94%) көлемі бір шаршы километрден кем шағын көлдер. Көлдердің барлығы дерлік тұйық көлдер. Олардың деңгейі ауық-ауық өзгеріп отырады. Көбінің суы тұзды, сондықтан тұнба тұзды болады, олардан тұз өндіріледі. Қазақстанда ауданы 100 шаршы километрден астам 22 көл бар. Олар республикада көлдердің бүкіл ауданының 60%-ын алып жатыр.
Қазақстан өзендерінің негізгі су көздерінің бірі – мұздықтар. Мұздықтар тұщы судың орасан зор қоймасы. Қазақстан Ұлттық Ғылым академиясы География институтының ғалымдары республика мұздықтарының каталогын құрастырды. Соның нәтижесінде Қазақстанның тау мұздықтарының картасы жасалды. Қазақстан жерінде қазіргі мұздықтары тарлаған аудандары шығыс және оңтүстік-шығыс аймақтарындағы – Алтай, Сауыр жоталары, Жоңғар (Жетісу) Алатауы, Қырғыз Алатауы, Іле Алатауы, Күнгей Алатау, Теріскей Алатау жоталары жоталары. Республиканың барлық тауларында 2724 мұздық бар. Олардың алып жатқан ауданы –2033,3 км2. Бұл мұздықтардағы мұздың жалпы көлемі –100 км3 . Ол – Қазақстан жерінде жиналатын өзен ағындарының жылдық мөлшерінен екі есе артық тұщы су қоры.
Тарихи тұлғалар тағылымы
Өткен ғасырдың басында ұлт үшін өлшеусіз қызмет жасаған алаш қайраткерлерінің ішінде Нәзір Төреқұловтың есімі ерекше құрметпен аталады. Ол кісіні ұлтымыздың арасынан шыққан тарихи тұлғалардың бірі, көрнекті мемлекет және қоғам қайраткері ретінде тануға тек еліміз дербес саясатын жүргізе бастаған соңғы кезде ғана мүмкіндік туды.
Нәзір Төреқұлов Ресей отаршылдығының Түркістан халықтарына қаншалықты қасірет алып келетінін жан-жүрегімен сезінген. Бұл туралы ойларын ол Ташкентте, Мәскеуде шығып тұрған басылымдарда жариялаған мақалары мен баяндамаларында бүкпесіз айтқан. Патшалық Ресей мен большевиктер билеген Ресей Түркістанды шикізат өндіретін ел ретінде санап, оның мәдени өркендеуіне мүдделі болмағанын, қайта халықтың өсіп- өркендеуін тежеп, кедергі келтіріп отырғанын тұңғыш рет ашып, аяусыз әшкерелеген.
Көп ұлтты Түркістан Республикасының саяси тынысында Нәзір Төреқұлов партиялық және жоғары билік тұтқаларын ұстаған. Жергілікті ұлт өкілдерінің алғашқылары қатарында Түркістан компартиясы Орталық комитетінің бірінші хатшылығына сайланған. Одан кейін де Түркістан Республикасы Орталық Атқару комитетін (ЦИК), Оқу-ағарту халық комиссиариатын басқарды. Ірі лауазымды қызметтер атқара жүріп, саяси ғана емес мәдени шаралар бойынша оң шешімдер қабылдаған. Адамзаттық құндылықтарды игеруді қадір түтуды өз ұлтының дәстүрімен ұштастырған. ТурЦИК-тің төрағасы болған кезде демалыс күнін жексенбіден жұмаға көшіру туралы қаулы қабылдаған.
Н.Төреқұлов 1922-1926 жылдары Мәскеуге шақырылып, КСРО халықтарының Орталық баспасын басқарды, ғылыми-педагогикалық жұмысқа араласқан. 1928 жылы небәрі 36 жасында ол Һижаз Неж (Сауд Аравиясы), әрі қосылған аймақтардағы КСРО-ның өкілетті уәкілі болып тағайындалады. Ол кезде мұндай жауапты қызметке жас адамның тағайындалуы дипломатиялық тәжірибеде өте сирек кездесетін жайт екен. Араға екі жыл салып Нәзір Төреқұлов КСРО-дағы тұңғыш қазақ елшісі атанды.
Қызым – жағадағы құндызым...
Қазақ аулында бала тәрбиесіне бүкіл ауылдың үлкендері, әсіресе қарттары араласқан. Үлкендер ауылдастарының балаларының өрескел мінез- құлқын көрсе, ұрсып, зекіп, тыйым салуға, ақыл айтуға, тіпті ретті жерінде ұруға да құқылы болған.
Ата-бабамыз ұлды өздеріндей еңбексүйгіш, малсақ, жауынгер, әнші, күйші, аңшы, құсбегі – бесаспап азамат етіп, тәрбиелеуді мақсат еткен. Жігіттің бойына өнер мен еңбекті, ізгі адамгершілік қасиеттерді қатар сіңірген. Ер баланы бес жасынан бастап ат жалын тартып азамат болғанға дейін мал бағу мен аң аулауға, отын шабуға қора салуға, ағаштан, теріден, темірден түрлі тұрмысқа қажетті бұйымдар жасауға яғни, қолөнер шеберлігіне баулыған. Әсіресе әкелері мен аталары ұлдарға мал жаюдан бастап, шаруаның алуан тәсілдерін үйретіп баққан. Мысалы, малды ерте өргізу, саулатып қоя бермей, алдын кес-кестеп қайырып, тоқтатып жаю, шаңқай түске дейін жусатпауды тапсырған.
Қонақ күту, үлкенге иіліп сәлем беру, ән айтқызу, домбыра тартып, күй шерткізу, өлең-жыр жаттату, жаңылтпаш, жұмбақ үйрету немесе теңге алу, жамбы ату, аударыспақ, сайыс, көкпар, күрес сияқты ұлт ойындарын үйрету тәрбиенің басты шарты болып есептелген.
Қай ата-ананы алсақ та, қызының ертең барған жерінде «балдай татып, судай сіңіп» кетуін, жақсы жар, әдепті келін, аяулы ана болуын армандайды.
Қасиетті ана қызының тәрбиелі жан болып өсуі үшін жасынан ақ шашты қарияның алдынан аттатпай өсіреді. Халқымыз «келіннің – аяғынан, қойшының – таяғынан» дегенде, жаңа отаудың береке-құтын, ағайын-туыс, ауыл арасындағы беделін, болашақ ұрпағына дұрыс тәлім-тәрбие беруін келіннің жақсы-жаман қасиеттерімен өлшеген.
Биоалуантүрлілік.
Биоалуантүрлілік – адамзатты шексіз ұзақ уақыт энергетикалық, техникалық және басқа ресурстармен қамтамасыз етудің жалғыз көзі. Биоалуантүрліліктің экожүйедегі байланыстарының толық болуының шарты және негізгі факторы бола отырып, оның ең маңызды қасиеті – тұрақтылықты қамтамасыз етеді.
Егер ертеректе бір түр орташа алғанда 2000 жылда жойылып отырса, соңғы 300 жылда әр 10 жыл сайын жойылып отыр. 1600 жылдан бастап омыртқалы жануалардың 173 түрі (109 құстар және 65 сүтқоректілер) және өсімдіктердің 20 түрі жойылып кетті.
Омыртқалы жануарларға қатысты алсақ бұл факторға түрлердің жойылуының 60 % жағдайлары сәйкес келеді. Екінші орында шектен тыс пайдалану, содан кейінгі орында азық қорының кемуі, зиянкестерді жою және кездейсоқ жемтік тұр. 1983 жылы тек қана тіс сүйектері үшін ғана 80 мың Африка пілдері жойылды. Түрлердің жойылуындағы маңызды себептердің бірі олардың интрдукцияланған, яғни сырттан әкелінген түрлерімен бәсекелестікке қабілетсіз болу. Мұндай құбылыстарға шектелген территорияларға, аралдарда тіршілік ететін түрлер өте сезімтал болып келеді. Түрлердің алуан түрлілігінің кемуінің әсіресе екі салдары ерекше назар аударуды қажет етеді.
Ішкі су қоймаларының ластануы, тұздылығының, қышқылдылығының артуы нәтижесінде көптеген жануарларға жойылу қаупі төніп отыр. Ертеде бай балық шаруашылығымен ерекшеленетін Арал теңізі іс жүзінде бағалылығынан айырылды. Азов және Каспий теңіздерінде балық өндіру 10-12 есе кеміп кеткен. Әсіресе, бекіре тәрізділердің саны шектен тыс аулау мен браконерлік себебінен күрт төмендеген. Сонымен қатар, судың улану, оттегінің кемуі, қышқылдық жаңбырлардың әсерінен бекіре тәрізді балықтардың аурулары 1980 жылдардан бері кең етек алып отыр. Адамның барлық ірі ауқымды іс-әрекеті биологиялық алуантүрліліктің кемуіне әкеледі. Осының нәтижесінде бүкіл табиғи белдеулердің де жойылу факторлері белгілі.
Наурыз және әлем халықтарының оны қарсы алу ерекшеліктері
Наурыз – ежелгі мейрам. Наурыз мерекесін тойлау дәстүрі дүниежүзі халықтарының көпшілігінің тұрмыс-салтында бағзы замандардан орын алған. Парсы тілдес халықтар Наурызды бірнеше күн тойлаған. Олар бұл күндерде әр жерге үлкен от жағып, отқа май құяды; жаңа өнген жеті дәнге қарап болашақты болжайды; жеті ақ кесемен дәстүрлі ұлттық көже «сумалақ» ұсынады; ескі киімдерін тастайды; ескірген шыны аяқты сындырады; бір-біріне гүл сыйлап, үйлерінің қабырғасына дөңгелек ою – «күн символын» салады; үйдегі тіреу ағашқа гүл іледі; түрлі жарыстар (жамбы ату, т.б) ұйымдастырады. Дәстүрлі қазақ қоғамында Ұлыс күні жыл басы саналған. Халық таза, жаңа киімдерін киген. Ауылдың ер адамдары бір-бірімен қос қолдасып, төс қағыстырады; әйелдер құшақтасып, бір-біріне игі тілектер айтады. Бірін-бірі мерекеге арнап дайындалған наурыз көже ішуге шақырады. Оған қойдың басы мен сүр ет салып пісірілуі – қыс тағамымен (етпен) қоштасуды, құрамына ақтың қосылуы –	жаз тағамымен (сүт, ақ) қауышуды білдіреді. Әдетте, осы күні адамдар арам пиғыл, пендешілік атаулыдан тазарып, ар-ожданы алдында арылады. Ауыл ақсақалдары араларына жік түскен бауырлас ел, руларды, ағайын, дос- жарандарды бір дастарқаннан дәм таттырып, табыстырған, жалғыз жарым жетімдерді үйлендіріп, жеке отау еткен. Кембағал, мүгедектерді жақын туыстарының қарауына арнайы міндеттеп тапсырған. Жұтқа ұшырап қиналғандарға, жылу жинап берген. Алтыбақан басында ән айтылып, күй тартылады. Дәстүрлі ұлттық ойындар (көкпар, аударыспақ, күрес, қыз қуу, алтыбақан, тең көтеру, т.б) ойналады. Таң ата көпшілік биік төбенің басына шығып, атқан таңды қарсы алады.
Мәңгілік Елдің нұрлы жолы
Мәңгілік Ел… Мұны заңғар таудың шыңы деп есептейтін болсақ, сол шыңға жету жоспары, яғни бағытымыз болу қажет. Міне, сондықтан да Елбасымыз алғашқы қадамымызды, жетер бағытымызды соңғы Жолдауында айқындап берді. Жолдау соңында: «Қадірлі халқым! Біз Жалпыұлттық идеямыз –	Мәңгілік Елді басты бағдар етіп, тәуелсіздігіміздің даму даңғылын Нұрлы Жолға айналдырдық», – дей отырып, бағытымыздың даму даңғылын жарық нұр іспеттес жолға теңеді. Осы тұрғыдан келгенде Елбасы Жолдауының күн тәртібіне дер кезінде әрі өте орынды шығарылғаны еш күмән туғызбайды.
Қазақстан Республикасының Президенті – Елбасы Н.Ә.Назарбаевтың
«Қазақстан жолы – 2050: Бір мақсат, бір мүдде, бір болашақ» атты Қазақстан халқына Жолдауы – «Мәңгілік Ел» ұлттық идеясын көтерген тамаша тарихи құжат, Елбасы мен ел тынысының қосылуын паш еткен саяси памфлет болды. Қайта құру жылдарының «жариялылық» кезеңінен бері зерттеле бастаған ұлттық тарихымыздың ақтаңдақ беттері арқылы ұрпаққа жарық сыйлаған тарихи сананың қалыптасуы жаңа кезеңге жол ашты. Қазақ азаттық қозғалысы мен «Тұтас Түркістан» идеясының тарихы арқылы тамырымызды таныдық. Бұл жолда, 1931 жылы Түрік тарих қоғамын құрып, «Түрік тарихының басты бағыттары» деген бағдарламалық мәні бар еңбек жазған Ататүрік сынды, қазақ тарихымен тікелей айналысуды бастаған Елбасының «Тарих толқынында» атты еңбегі де үлкен мәнге ие болды.
Тарихымызбен табысу арқылы «Тұтас түрік елі» идеясынан «Біртұтас Түркістан» идеясына дейінгі ата-бабаларымыздың ел азаттығы жолындағы ұлы күрестің мазмұнын ұғындық. Қазақ елі «Түрік бірлігі» идеясынан «Мәңгілік Ел» ұлттық идеясына дейін идеологияның өшуіне, бұрмалануына, ұмытылуына дейін барған ұзақ үрдісті бастан өткерді.
Бүгінгі таңда, Елбасымыз Н.Ә.Назарбаевтың басшылығымен жүргізілген түрік мемлекеттерін жақындастыру саясаты, елімізді Орталық Азияның көшбасшысына айналдыру идеясы нақты өз жемісін берді. «Еуразиялық Одақ» құру идеясын Елбасы 2005 жылғы жолдауында: «Мен Орталық Азия елдері Одағын құруды ұсынамын. Қазақстан, Өзбекстан, Қырғызстан арасында жасалған мәңгілік достық туралы шарт осындай бірлесу үшін берік негіз бола алады. …Біздің экономикалық мүдделеріміз де, мәдени-тарихи тамырымыз да, тіліміз, дініміз де, экологиялық проблемаларымыз да, керек десеңіз, сыртқы қатерлеріміз де ортақ»,- деп жариялаған болатын.
Қазақстанның айтыс өнері мен сөз мәдениеті
Айтыс – ауыз әдебиетінде ежелден қалыптасқан поэзиялық жанр, топ алдында қолма-қол суырып салып айтылатын сөз сайысы, жыр жарысы.
Айтыс – синкреттік жанр, ол тұрмыс-салт жырларынан бастау алып, келе- келе ақындар айтысына ұласқан. Айтыста осыған орай лирикалық, эпикалық, драмалық сипаттар мол ұшырасады. Сол арқылы бұл жанр ауыз әдебиетінің өзге түрлерімен қанаттаса дамып, бір-біріне елеулі әсер-ықпал жасап отырған. Батыр және лиро-эпос жырларына да әсерін тигізіп, өзі де арнасы кең мол салаға айналған.
Айтыс – әдебиет жанры болғанымен ертеден қалыптасқан халықтық дәстүрдің үлкен түрі. Ойын, той, ас, қыз ұзату, келін түсіру сияқты қазақ тойлары жүйрік ат, білекті палуандармен бірге айтыс ақындары да қатысып, олар айтыс арқылы той қызығы мен мәртебесін көтере түскен. Әрине мұндай жерде айтыстардың өз мақсаты, талабы, шарты бар. Көшпелі елдің қызық- қуанышын бөлісіп келген айтыс халқымыздың сан алуан ойын-той, әртүрлі дәстүрлі думандарда қуана қызықтайтын театры іспеттес болған. Жұрт көпшілік алдында сөз сайысына түскен екі ақынның жеңіске жету жолындағы тапқырлықтары мен алғырлықтарына куә болып, солардың біреуінің намысын жыртып, тілеуін тілейтін жанкүйеріне айналады.
Бұған айтыстың сауықшылдық, эстетикалық ләззат беретін сипаттары да айтарлықтай қызмет атқарады. “Аттың жалы, түйенің қомында” дегендей көп дайындықты керек етпейтін айтыс кез келген жерде өте береді де, мұның тыңдаушысы да, бағасын беріп төрелік айтушысы да халық немесе қадірлі ел ақсақалдары болады. Айтыстың дәстүрлі өнерге айналуына көшпелі өмір салты тікелей әсер еткені байқалады.
Қазақстан-Байқоңыр-Ғарыш
Байқоңыр – ғарыш алаңы. Қызылоарда облысы Қармақшы ауданы аумағында орналасқан. Іргесі 1955 жылы қаланған. Ғарыш алаңын салу үшін Байқоңырды таңдап алу кезінде бұл жердің елдімекендерден қашық болуы, экватор жазығына жақындығы, ракета ұшырудың қауіпсіздігі, қайтып оралатын ғарыштық нысандар үшін қолайлы қону аймақтарының болуы, т.б. факторлар ескерілді.
Байқоңырдың басты және көмекші нысандары мен қызмет ету орындары кең аймаққа орналасқан, олар бір-бірімен автомобиль жолдары және темір жолы арқылы байланысқан. 1957 жылы 4 қазанда Байқоңыр ғарыш алаңынан тұңғыш ғарыш ракетасы ұшырылды. Ол дүние жүзіндегі ең бірінші Жердің жасанды серігін (ЖЖС) орбитаға шығарды. 1961 жылы 12 сәуірде адамзат тарихында тұңғыш рет Юрий Гагарин «Восток» ғарыш кемесімен ғарышқа аттанды.
Байқоңырдан  Күннің,  Айдың,  Шолпанның  алғашқы жасанды серіктерін
«Восток», «Восход», «Союз», «Прогресс» ғарыш кемелері, «Салют», «Мир» орбиталық стансалары, сондай-ақ, зерттеу-барлау жұмысын жүргізуге арналған
«Космос»,    ғылыми-тәжірибелік    жұмыстар    жүргізуге    арналған «Протон»,
«Зонд», «Прогноз», байланыс мақсаты үшін пайдаланылатын және метеорологиялық    бақылаулар    жүргізуге    арналған    «Молния»,    «Экран»,
«Горизонт», «Радуга», «Метеор», т.б. секілді Жердің жасанды серіктері ұшырылды. 1991 жылы 2 қазанда тұңғыш қазақ ғарышкері Тоқтар Әубәкіров
«Союз Т-13» ғарыш кемесімен Байқоңырда ғарышқа көтерілді.
Ресеймен бірлескен бағдарлама бойынша қазақ ғарышкері Талғат Мұсабаевпен ғарышта екі рет ( 1994,1998) болды. Байқоңыр ғарыш алаңы 1991 жылы Қазақстан Республикасының иелігіне өтіп, 1993 жылы Ресей Федерациясына 20 жылға жалға берілді.
Байқоңыр кешенінен Қазақстан Республикасы аумағына жылына 30-35 000 тонна улы заттар таралады. Ракеталардан түскен қалдықтар Қарағанды, Павлодар және Шығыс Қазақстан облыстарына зиян келтірді.
Қазақ жазуының даму жолы
Жазу – мәдениеттің ең жоғарғы деңгейдегі көрінісі. Жазу – адамзаттық мәдениеттің өсуін, дамуын анықтайтын әлеуметтік мәні бар зор құбылыс. Жазу өнерінсіз мәдениет те, әдебиет пен өнер, ғылым да дами алмайды. Қазақ жазуының даму тарихы көптеген ғалымдардың зерттеулеріне негіз болған. Түркілік жазу мәдениеті туралы М.Дүйсеновтің “Көне жазу төркіндері”, М.Мырзахметовтің “Әріптер неге өзгерген”, Т.Қабаевтың “Соғды жазуы” мақалалары, Н.Оралбаеваның “Қазақ жазуларының тарихы”, А.С.Аманжоловтың “Түркі филологиясы және жазу тарихы”, О.О.Сүлейменовтің “Язык письма“ атты еңбектері, Ә.Қоңыратбаев, Ғ.Айдаров, М.Т.Томановтың терең ғылыми зерттеулері бар.
Жазу – өнер мен мәдениет жетістігі ғана емес, өркениеттің өрелі көрінісі де. Кез келген мәдениеті жоғары деп танылатын өркениетті елдің жазу жүйесі, дәстүрі болуы басты шарт. Жазу-сызу болмаса, адам баласының жасаған алуан түрлі рухани мәдениет үлгілерінің мұраға айналуы мүмкін болмаған болар еді. Бұл тұрғыда қазақ жазу мәдениетінің тамыры тереңде. Оның тарихы сонау сақ заманынан бастау алатыны да белгілі.
Қазақ мәдениетінің көне бастауында тұрған Орхон-Енесай жазуы. Жазу өнерінің пайда болуы да бүкіл адам баласының таным бесігінде болған деп пайымдаймыз.
Төл мәдениетіміздің рухани көкжиегін кеңейтетін Орхон-Енесай жазба ескерткіштері – тек тілдің даму заңдылықтары мен грамматикалық құрылымының дамуын пайымдауда ғана емес, халықтың тарихи зердесін айқындау үшін де, кейбір тарихи деректерді, жер-су, этнос атаулары мен оның жүйелі тарихын қалпына келтіру үшін де аса қажет жәдігерлік дүниелер. ХХ ғасырдың аяғы мен ХХІ ғасырдың басындағы ғасырлар тоғысында өмір сүріп отырған бүгінгі ұрпақ ата-бабаларының көне заманаларда өз жазуы, өзінің биік мәдениеті болғанын терең түйсінуі қажет. Көне заманда-ақ өз елінің экономикасы мен саясатын, тарихы мен танымын, досы мен қасын айырып, төл жазуы арқылы ұрпаққа мұра қалдырған бабалар рухына қалай тәу етпеске, тәжім етпеске?!
Жолың болсын, жолаушы
Жол – кеше мен бүгінгінің, бүгін мен ертеңнің арасын жалғап тұрған бейнелі сөз. Жол – ұрпақ көшінің үмітті болашағы. Ендеше, ата-анаңның ақ батасын алып жолға шық, жас досым!
Жолаушы тасымалы – көлікпен жолаушылар тасымалдау жұмысы. Жолаушы тасымалы магистральдық (темір жол, азаматтық авиация, автобус, теңіз, өзен қатынастары) және қала (метрополитен, трамвай, троллейбус, жеңіл автомобиль) көліктерімен жүзеге асырылады. Жолаушы тасымалы қашықтығы мен жылдамдығына және көлік түрлерінің ерекшелігіне қарай ажыратылады. Темір жол көлігінде тасымалдау қашықтығына байланысты ол жергілікті жолаушы тасымалы, қала маңындағы жолаушы тасымалы, алыс қашықтықтық жолаушы тасымалы, болып, жылдамдығына қарай жай жолаушы тасымалы және жүрдек жолаушы тасымалы болып бөлінеді.
Автомобиль көлігімен жолаушы тасымалы қала ішіндегі, қала маңындағы, қалааралық және халықаралық болып бөлінеді. Әуе көлігінде алыс қашықтықтық жолаушы тасымалы, жергілікті жолаушы тасымалы, халықаралық жолаушы тасымалы деп, теңіз көлігінде жай жолаушы тасымалы, жүрдек жолаушы тасымалы, экспресс жолаушы тасымалы болып  ажыратылады.
Өзен көлігімен жолаушы тасымалының қалааралық, қала маңындағы, жергілікті және транзитті түрлері бар. Жолаушы тасымалы жұмысының көлемін жолаушы айналымы дейді. Ол жолаушы-километрмен өлшенеді, яғни жолаушыларды 1 км қашықтыққа тасымалдау жолаушы айналымының өлшем бірлігі болып табылады. Ол көлік түрлері, тасымал бағыты, т.б. бойынша бөлек-бөлек есептеледі.
Қазақтың халық күнтізбесі
Біздің заманымызға дейінгі бір мыңыншы жылдары бүкіл Евразия даласында скиф-сақ тайпалар одағы өмір сүрді. Ұшы-қиыры жоқ кең даланы игеріп, әртүрлі патшалықтар бірлестіктерін құрып, күшті жауынгер елге айналды. Оларды батыстағылар (гректер) скифтер десе, парсылықтар (Иран, парсы патшалықтары) сақтар деп атады. Бірақ та осы екі атау да Евразия даласын жайлаған халықтардың ортақ аты еді. Скиф, сақ тарихын тілге тиек етіп, тереңірек үңілетін болсақ, оларды құрайтын бірнеше тайпалар көне жазба шежірелерде жиі кездесетінін көреміз, сарматтар, дайлар, аландар, массагеттер, үйсіндер. Кезінде осы тайпалар бірлестіктері қазақстан территориясын жайлаған, қазақ халқының арғы ата-бабалары болып табылады. Бұлардың ішінде, әсіресе, массагеттер, аландар, үйсіндер туралы тарихи деректер көбінесе Иран, парсы, грек жазбаларында біршама кездеседі. Ал аландар туралы көне қытай жылнамаларында дәйекті де айшықты жазылған. Ең бір көне деректер ежелгі парсылардың діни кітабы –Авестада көрініс береді.
Көшпенділер өнерінде алтыннан түйін түю, қола құйма әдістері ең жоғарғы жетістікке жетті. Оған археологиялық қазбалардан табылған асыл заттар куә. Соның бірі –Украин археологтары талқан скиф қорғанының әр түрлі алтын әшекей заттары. Заттар “толстая магила” қорғанынан шыққан, ішіндегі ең бір құндысы –“пектораль”- алқа. Пектораль өте нақышты, нәзік соғылған әшекей бейнелер скифтердің ғарыштық ой жүйесінің тақырыбына құрылған. Алтын әшекейдің төменгі бөлігінде о дүниені, өлім табиғатын, оның қасіретін бедерленген, ал жоғарғы жағында адамдар өмірінен сыр шерткен.
Екінші бір айта кетерлік дүние – Қырымдағы Күл-Оба қорғанынан табылған алтын құмыра. Тек саф алтыннан, күмістен құтылар, онша таралмаған. Құмырада скиф жауынгер батырларының бейнесі аса бір ынталықпен бедерленіп, өрнектелген.
Заң – қоғамның тірегі
Кез келген мемлекеттің, елдің тәуелсіздігін, демократиялық құндылықтарын айқындайтын негізгі құжат - Конституция. Онда мемлекеттің барлық құрылымдарының, жеке азаматтардың, ұлт пен ұлыстардың, әлеуметтік топтардың мақсаттары, міндеттері, құқықтары көрсетіледі. Қазақстанның Ата заңы әлемдегі ең жас Конституциялардың бірі болып саналады екен. Расында, бүкіл мемлекеттік құрылымды айғақтайтын, елдіктің бастауы болып табылатын құжат. Қазақстанның Конституциясы әлемдегі жалпыадамзаттық құндылықтарды дәріптейтін ең үздік 50 конституцияның бірі болып саналады екен. Бұның өзі Ата заңымыздың үлкен әлеуетін білдірсе керек.
Тарихқа кері шегінетін болсақ, тәуелсіздікке ие болған Қазақстанның ең басты қадамы Конституцияны қабылдаумен тұтастай байланысты. Бұл туралы:
«Тәуелсіздігімізді алғаннан кейін бізге бүгінгі өмір шындығымен және алдағы уақытпен бірге қадам басып, өткен ұрпақтың іс-тәжірибесі мен жарқын болашаққа деген сенімді жинақтаған Негізгі Заң қажет болды. Тәуелсіз Қазақстанның Конституциясы ашық және демократиялық қоғам орнатудың негізгі принциптерін баянды етуге тиіс болатын», - деп жазады Мемлекет басшысы Нұрсұлтан Назарбаев өзінің «Қазақстан жолы» атты кітабында. Осылайша, ел егемендігінен кейінгі 1993 жылы қабылданған Қазақстан Республикасының алғашқы Конституциясы егемендік тарихындағы ең демократияшыл құжат болып табылған еді. Алғаш қабылданған 1993 жылғы Конституцияның мәні мен маңызына келетін болсақ, бұл Негізгі құжат Президенттің көрсеткен мақсаты бойынша төрт басты мәселеге жауап беруі және соған жағдай жасауы тиіс болатын. Оның біріншісі - мемлекеттік билікті басқарудың барлық жүйесін нығайту, екіншіден - экономикалық реформаны жүргізе отырып, елді сол кездегі терең дағдарыстан шығару, үшіншіден - жас мемлекеттің	сыртқы	саясатын	қалыптастыру,	төртіншіден	-	ішкі	саяси тұрақтылықты қамтамасыз ететін заңдық негіздерді Ата заңда көрсету.
Қазақстан Республикасының Тұңғыш Президенті күні – Тәуелсіз Қазақстанның айбынды мейрамы 1991 жылғы 1 желтоқсанда бүкілхалықтық сайлау нәтижесінде еліміз өзінің тұңғыш Президентін сайлады және осы күннен тәуелсіздік тарихы басталды. 2011 жылғы 14 желтоқсанда Мемлекет басшысы «Қазақстан Республикасындағы мерекелер туралы» Қазақстан Республикасының Заңына толықтырулар енгізу туралы» Қазақстан Республикасының Заңына қол қойды, онда 1 желтоқсанда аталып өтілетін жаңа мемлекеттік мереке - Қазақстан Республикасының Тұңғыш Президенті күнін белгілеу көзделген болатын.
Қазақ елінің тәуелсіздік алғаннан бергі бағындырған шыңдары жетерлік. Тарих үшін қас-қағым сәт болғанымен 20 жылдан сәл-ақ астам уақыт ішінде буыны енді беки бастаған ел әлемдік деңгейдегі алпауыттармен иық тірестіріп, тың бастамаларға ұйытқы бола алатындығын да паш етіп отыр. Оның жарқын дәлелі 11 жылдық тоқырауда болған ЕҚЫҰ саммитін жоғары деңгейде ұйымдастырып, Азиада ойындарын өткізуі, сонымен қатар көптеген халықаралық шараларға ұйытқы болуы, алдағы уақытта ЕХРО-2017 көрмесін өткізетіндігі дәлел бола алады.
Міне осындай ауқымды шаралардың басы-қасында жүрген Елбасы Нұрсұлтан Назарбаевтың еңбегі ерен екендігі сөзсіз. Сондықтан да биылдан бастап 1 желтоқсан Қазақстан Тұңғыш Президенті күні мерекесі кеңінен аталып өтпек. Айта кетерлігі, таңдау бұл күнге тегіннен-тегін түсіп отырған жоқ. Есте болса, 1991 жылдың 1 желтоқсан күні тәуелсіз Қазақ елінде алғашқы президенттік сайлау өтіп, онда Нұрсұлтан Назарбаев халықтың зор сенімімен, яғни сайлаушылардың 98,78 пайыз дауысымен жеңіске жеткен еді. Мемлекет билігін қолға алғаннан бастап ҚР Президенті атқарған игі істер жетерлік.
Жастар және бұқаралық ақпарат құралдары
Қазіргі таңда жастарды өмірге бейімдеуге жаңа сипатта қарау басты міндетердің бірі болып отыр. Себебі, қоғамда болып жатқан түбегейлі бетбұрыстардың, ғылым мен техника жетістігінің, тұлға психикасына әсері күшті болып отырғаны белгілі. Осындай өмір ағысына қарай тез бейімделіп кететін жастардың психологиялық теңдігін сақтау үшін отбасылық қарым- қатынастың, қоғамдық күштің, оның ішінде этностық құндылықтардың рөлі ерекше.
Осыған орай, жастардың отбасылық ұғымына бұқаралық ақпарат құралдарының жағымды жақтарымен бірге жағымсыз, кері әсері де қоғамда алаңдаушылық туғызуда. Теледидар, радио, кинотеатр және интернет сияқты бұқаралық ақпарат құралдары әлеуметтік жүйелерді қалыптастыру және күшейтуде зор ықпалға ие екендігі даусыз. Алайда, бұқаралық ақпарат құралдарының жеке өмірге де тигізетін әсерін жоққа шығаруға болмайды. Қатыгез бағдарламалар, ойындар мен кинолар, жарнамалар адамның рухы мен жанына кері әсер етеді. Бұлардың бәрі қоғамдағы адамдардың тұрмыс тәсілінің өзгеруіне әкеп соғады. Әрине, дәл осындай ақпараттар адамның адами құндылықтарының жойылуына себепші болады.
Отбасы ең маңызды әлеуметтік мүше ретінде, бұқаралық ақпарат құралдарының отбасы мүшелеріне тигізетін ықпалынан көп зардап шегеді. Теледидар жастардың отбасын құру туралы пайымына, отбасында қарым- қатынас құруына, жас ұрпақты тәрбиелеу сапасына әсер етеді. Бала санының азаюы, әйелдердің қоғамдағы рөлінің өзгеруі және тағы басқа әлеуметтік факторлар отбасы құрылымын өзгерткен. Түрлі телебағдарламалар, әлеуметтік желілер мінез-құлық үлгілерін, кино, телехикая және жарнама түрінде ұсынады. Осы үлгілер бала кезден адамның ішкі жан дүниесінен орын алып, ерлі- зайыптылар мен перзенттерінің қарым қатынасында белгілі бір бейне қалыптастырады.
ЭКСПО-2017 – Қазақстан белесі
ЭКСПО-2017» – Қазақстан үшін маңызы зор, мақсаты биік жоба. Жалпақ жұртшылықтың назарын өзіне аударатын бұл бірегей көрме экономикалық, әлеуметтік, мәдени дамудың жаңа үрдістеріне жол салары хақ. Қазақстан осынау тарихы ғасырлар асуында жатқан Бүкіләлемдік жетістіктер көрмесін өткізуге шешім қабылдаған бұрынғы кеңестік кеңістіктегі мемлекеттер арасындағы алғашқы ел. Осы арқылы еліміз дөңгеленген дүниеге ортақ стратегиялық міндеттерді талқылайтын талай жаһандық жиындардың ұйымдастырушысы ғана емес, өңірдегі көшбасшы мемлекет екендігін де көрсетіп отыр. Бүгінде әлемде орын алған күрделі ахуалға, қаражаттың қаттығына қарамастан, еліміз көрмені лайықты өткізуге бел буды. «Шешінген судан тайынбас» дегендей, қолға алған істі табыспен аяқтауға кез келген ел мүдделі. Ендеше күллі әлем көз тігетін ауқымды шараға дайындықтың өзі айрықша жауапкершіліктен, ширақтықтан ауытқымай жүруі шарт.
Көрмеге дүние жүзінің 100-ден астам елінен 2 миллиондай турист келеді деп жоспарлануда. Уақыт жақын. Алайда, шетелді былай қойғанда, еліміздің өзінен қанша турист келетіні беймәлім. Келушілерге қандай жағдай жасалатыны, көрмені өткізуден қандай пайда күтуге болатыны, қанша демеуші тартылатыны, қандай мәдени-көпшілік шаралар өтетіні туралы нақты мәлімет жоқ. Турасын айтқанда, құрылыстан өзге жұмыстың бәрі баяу. Көрмеге дайындық барысы талқыланған кеңесте Мемлекет басшысы Нұрсұлтан Назарбаев ЭКСПО-2017 көрмесіне сапалы дайындықты қамтамасыз ету мен өткізудің бүкіл Қазақстан үшін маңызды екенін атап өтті. Өйткені, бұл еліміздің әлеуетін бүкіл әлемге әйгілеудің теңдессіз мүмкіндігі. Түптеп келгенде, көрменің табыстылығы – баршаның жұмыла атқарған іс-қимылының нәтижесі болмақ.
Биотехнология жаңалықтары
Өнімі мол, төлі сапалы аталық пен аналықтан жаралған эмбриондарды қолдағы қарапайым аналықтардың құрсағына көшіріп отырғызу арқылы нәсілділігі мен өнімділігі артық төлдің санын көбейтуді – эмбрион трансплантациялау биотехнологиясы дейді. Бұл тәсілді қолданғанда аталық пен аналық жыныс жасушаларының бірігіуінен түзілген зәузат-эмбрион қолданылады.
Аналық мал, жануарлардың жұмыртқалықтарында (жыныс бездерінде) 100-200 мыңға дейін жұмыртқа жасушасы түзіледі. Олардың санаулысы ғана (6-8) төл болып дамуға жұмсалып, қалғандары даму кезегін күтумен өмірден өтетіні анықталған. Жыныс бездеріндегі жұмыртқа жасушаларын топ-тобымен дамытып, көшіріп отырғызуға жарамды мол эмбрион (ұрық) өндіріп алу үшін арнайы тәсіл шығарылған. Осы тәсілді қолданғанда сиырдан жылына көшіріп отырғызуға жарамды 50-60 эмбрион алуға болатынын зерттеу нәтижелері айқындап отыр. Бұл дегеніміз, құнды сиырдан жылына бір емес,жоқ дегенде 40-50 бұзау алуға болатын мүмкіндік бар екенін көрсетеді.
Қазіргі таңда эмбрионды трансплантациялау – мал, жануарларды сұрыптап өсіру (селекция) қарқынын өте аз уақыт ішінде ең жоғары деңгейге жеткізетін зор әлеуетке ие биотехнология екеніне ешкім шүбә келтірмейді. Оның сыртында саны өте азайған немесе жойылуға таяған жабайы хайуандардың санын көбейтіп, популяциясын сақтап қалу үшін де аса маңызды болып табылады. Мысалы, Қытайда жойылуға дәл қалған панда аюы осы биотехнологиялық тәсілдің арқасында саны молайып, қайтадан еркіндікке (табиғатқа) жіберілді. Австралияда жабайы түйелердің популяциясын көбейту үшін эмбриондарды трансплантациялау тәсілі қолданылып, үлкен нәтижеге қол жеткізген. Медицинада бұл технология нәтижелі пайдаланылады. Ағзадан тыс, зертханалық жағдайда ұрық тоқтатылып, түзілген эмбрионды әйелдің құрсағына енгізіп беру арқылы трансплантат-сәби дүниеге келеді. Қазақстанда бұл биотехнология жақсы дамыған.
Болашақ энергия көздері
Энергия – бұл адамзат тіршілігінің дамуына жағдай жасаушы және ынталандырушы бірден-бір табиғи қайнар көз. Энергия социумдар үлгісінің сақталуын қамтамасыз етеді, ол көптеген аспектілерді біріктіретін ұғым ретінде бүкіл әлем мен адамзатқа тікелей қатысты қызықты сауалдарды туындатады. Қоғамның энергия көздеріне қол жеткізуі олардың әлеуметтiк, экономикалық және экологиялық тұрақты дамуының нақты жағдайларын тiкелей түрде анықтайды.
Астанада «Болашақ энергиясы» ұранымен өтетін ЭКСПО 2017 көрмесі кең ауқымды және барлығын қамтушы жоба ретінде ойластырылды, оның тақырыбы жан-жақты терең қызығушылық танытатын, қоғамдастықтардың тіршілігін анықтайтын және осы қоғамдастықтардағы адамның күнделікті тұрмыс-ахуалын айқындайтын фактор ретінде қарастыруға мүмкіндік беретін энергия болып табылады. Болашақ энергиясы – бұл қазіргі заманның келелі мәселелеріне және болашақтағы шешімдерді болжауға қатысты міндеттерді шешуге бағытталған, ойлануға нәр беретін ауқымы кең тақырып болып отыр.
Қазақстанның бұл бастамасын энергетика саласының алдыңғы қатарлы сарапшылары, ғалымдар мен қоғамдық және мемлекеттік емес ұйымдар жетекшілері қолдап отыр. «Энергияның экологиялық таза көздерін пайдалануға көшсек, қомақты экономикалық табысқа жете аламыз.
«ЭКСПО-2017» көрмесін өткізу Қазақстан үшін халықаралық деңгейде алға жылжуында үлкен қадам болмақ. Бұл шара көрме нысандары мен Астананың инфрақұрылымын салуға жеке инвестицияның елеулі көлемін тартуға мүмкіндік береді. Елорданың да, тұтас республиканың да экономикалық және инфрақұрылымдық дамуы үшін қосымша ынталандыру болады. Астанадағы және оның маңындағы шағын және орта бизнес, ең алдымен қызмет көрсету саласы, қонақ үй бизнесі мен ішкі туризм дамуға елеулі үлес алады.
Алаш идеясы мен қайраткерлері
Алаш – көне заманда, түркі халықтары бөліне қоймаған қауым кезінде қоймаған қауым кезінде дүниеге келген ұғым, казақтың өз алдында ел болып хандық құрғанға дейінгі ортақ атауы. Алаш аты тарихта кездесетін ең көне атаулардың қатарына жатады. Алаш атауы бүгінгі күнге дейін түркімен, қырғыз, қазақ, ноғай, т.б. халықтардың есінде сақталған. Кеген тас жазуында
«алты бөріг» («алты қасқыр») деген сөздің» алты алаш» мағынасын беретіні жөнінде ғылыми болжамдар бар. Алаш туралы аңыздарда мал-мүлікке жекеменшік болмаған кездегі қауым тұрмысының сілемі байқалды». Алаш деген атау Алтын Орда ыдырағаннан кейін бауырлас түрік халықтарының басын біріктіру ұраны, ортақ атауы да болған сияқты.
Алашорда – Алаш автономиясының үкіметі (1917 жылдың желтоқсан айы- 1920). Алашорда құрамына облыстардан тыс халыққа кеңінен таныс қайраткерлер: Әлихан Бөкейханов, Жаһанша Досмұхамедов, Әлімхан Ермеков, Мұхаметжан Тынышбаев, Бақыткерей Құлманов, Жақып Ақбаев, Базарбай Мамытов, Отыншы Әлжанов сайланды. Алашорда өз алдында тұрған міндеттерді ойдағыдай үшін Алаш автономиясының «халықтық милиция» атанған қарулы күштерін жасақтауға үлкен мән берді.Оған қажетті офицерлер дайындау үшін атаман Дутов басқарған Орынбор қазақ әскерінің тәжірибесі мен көмегін пайдалану қажет деп табылды. Алашорданың Дутовпен жақындасуы Алаш жетекшілерінің жағдайын қиындата түсті. Өйткені, Оңтүстік Оралда Әліби Жангелдин ұйымдастырған қызылдар жасағы қызылгвардия отрядымен бірлесе отырып 1918 жылғы 18 қаңтарда Орынборды басып алды. Қызылдардан ыққан Дутовпен бірге алашордашылар да Орынборды тас кетуге мәжбүр болды.
Осыған	байланысты	Алаш	да	біртұтас	қазақ	автономиясын	құрып үлгермей барлық қазақ жерлеріндегі үкімет бірлігінен айрылып қалды. Үкімет мүшелерінің біразы Семей маңындағы Алаш қаласы атанған (қазіргі Жаңа Семей) елдімекеніне келіп, өздерін Алашордадан шығыс бөлімі деп жариялады. 1918 жылдың жазы Алашорда бастаған күштері және Кеңес өкімет соңынан ерген күштер қарама- қарсы жақта қалған өкімет үшін бір – бірімен ашық күреске шықты, нәтижесінде азамат соғысында жеңіске жеткен Кеңес өкіметі Алаш партиясы мен Алашорда үкіметі таратты. Кезінде (1919, 1920) Кеңес өкіметі Алаш қозғалысына белсене қатысқандардың барлығы кешірім жасағанына қарамастан, олар түгелге дерлік сталиншіл әкімшіл-әміршіл жүйенің құрбандарына айналды.
Жаһандық мәселе: демография
«Жаһандану» деген терминді қазіргі таңда естімеген адам жоқ шығар. Бұл сөзді балабақшадағы балаға дейін біледі деген ойдамын. Бірақ «Жаһандану деген не?» деген сұраққа адамдардың көбісі нақты жауап бермейді. Елдің көп бөлігі бұл сөздің мағынасын түсінгенімен аталған сұраққа нақты жауап бере алмайды. Сонымен, ең алдымен біз жаһанданудың не екенін біліп алу керекпіз.
Жаһандық мәселелер дегеніміз шешімі өркениеттің ары қарай өмір сүруіне әсер ететін мәлелердің жиынтығы болып табылады. Олар қазіргі заман адамының өмірінің дамуының әркелкілігі мен адамдардың әлеуметтік – экономикалық, саяси – идеологиялық арақатынасында пайда болатын қарама – қайшылықтардың себебінен туындайды. Бұл мәселелер жалпы адамзаттың өміріне әсер етеді.
Адамзаттың жаһандық мәселелері – ғаламшарымыздың барлық тұрғындарының өмірлік қызығушылығын қозғайтын және бұл мәселелерді әлемнің барлық мемлекеттері ортақтасып шешетін мәселелер.
Адамзаттың жаһандық мәселелеріне жататындар:
Оңтүстік-Солтүстік мәселесі; азық-түлік мәселесі; кедейлік мәселесі; энергетика мәселесі; экология мен тұрақты даму мәселесі; әлемдік мұхитты меңгеру мәселесі; демография мәселесі; АИВ инфекциясы және т.б.
Демографиялық мәселе екі түрлі көрініс табады: дамушы елдердегі демографиялық күрт өсу және дамыған және өтпелі кезеңдердегі елдердің демографиялық қартаюы. Біріншісінің шешімі – экономикалық даму қарқынының дамуын жоғарылатып, халық санының өсу қарқынын төмендету болса, екіншісінің шешімі – эмиграция мен зейнетақы жүйесін реформалау болып тұр.
Экономикалық өсу мен халық санының өсу ұзақ уақыттан бері экономистердің зерттеу пәні болып келеді. Бірақ осыған қарамастан, көптеген мамандар негізгі мәселе – халық санының өсуі емес, келесі 2 мәселені айтады: - нашар дамушылық, яғни дамуда артта қалу; -әлемдік қорлардың таусылуы мен қоршаған ортаның бұзылуы.
Қорыта айтқанда, адамзат дамуының жаһандық мәселелері оның кез келген даму кезеңдерінде өзекті болды. Десек те, аталған мәселелер ХХІ ғасырда ерекше маңыздылыққа ие болып, бүкіл халықаралық қоғамдастықты алаңдатып отырғаны жасырын емес.
Роботтар мен киборгтар
Робот – антропоморфтық (адам тәрізді) әрекеттер, қимылдар жасайтын машина. Робот қоршаған әлеммен әрекеттескен кезде адамның (жануарлардың) қызметтері мен іс-әрекеттерін ішінара немесе толық атқарды. Алғашқы роботтар адамның қозғалысы мен сырт пішінін қайталады. Олар ойын-сауық мақсаттарында пайдаланылды. Қазіргі кезде тұрмыстағы көптеген қызметтерді атқаратын, қадағалайтын мүгедектер мен сәбилерге көмекші, көңілін аулайтын, т.б. роботтар жасалынды, интеллектуалдық роботтар да пайда бола бастады.
Робот техниканың дамуы барысында адамдарды бір сарынды ауыр жұмыстардан, жоғары радиациялы, жоғары немесе төмен температура жағдайларындағы және адам қатынауы қиын жерлердегі (су астында, ғарышта жұмыстардан босататын автоматтық құрылғылар мен механизмдер түрінде жасалып, олар үнемі жетілдіріле түсуде. Мұндай құрылғылар мен механизмдер өнеркәсіптік роботтар деп аталады.
Өнеркәсіптік роботтар – өндіріс процесінде адамның қозғалу және басқару сияқты іс әрекеттерін (өндіріс заттарының орнын ауыстыру т.с.с.) және технологиялық құралдардың (айлатетіктердің) және технологиялық құралдардың (айлатетіктердің) қызметтерін орындайтын автоматтық машина. Адамның қатысуынсыз бір немесе бірнеше технологиялық өңдеуші машиналардың, өндірістік машиналардың, тасымалдау және көмекші жабдықтардың жиынтығын робот-техникалық кешеннің, әдетте, компьютер немесе микроконтроллер негізіндегі бағдармалық басқару жүйесі болады. Робот-тех. кешен «адамсыз технологияны» енгізудің негізі болып табылатын икемді өндіріс жуйелерінің бастапқы буыны болып табылады. Робот-тех. кешенді пайдалану жұмыс күшінің тапшылығы жағдайында өте маңызды.
Киборгтар кең ауқымда дамып келе жатқан технологияның бір бөлшегі. Киборгтардың пайдасы бұл сал адамдарға шамшырақтай үміт сыйлайтын, адамды техникамен ұштастыратын және медицинаға көмек беретін дамыған технологиялар. Тағы да айта кететін бір жаңалық киборгтардың 1 саусағы - 25 килограммдағы салмақты көтереді.
Қазақстандағы туризм мен экотуризм
Қазақстан Республикасында экологиялық туризмдi дамыту қажеттiлiгi тек экономикалық фактормен – жаңа жұмыс орындарын ашу, шалғай өңiрлердегi жергiлiктi қоғамдастықтарды дамытумен ғана емес, сонымен бiрге әлеуметтiк тапсырыспен – халықтың денсаулық және бос уақытын пайдалану мәселесіне тұтастай әрi жүйелi түрде мән берумен де түсiндiрiледi. Дүниежүзiлiк туристiк ұйым сарапшыларының деректерi бойынша соңғы он жылда экологиялық туризм неғұрлым танымал және кез келген мемлекеттiң тұрақты даму құралы болып табылады. Расында, экономиканың қарыштап дамуында туризмнің алар орны айрықша. Туристiк әлеуеттi зерттеу қорытындылары көрсеткендей, Қазақстанның экологиялық туризмдi дамыту үшiн үлкен мүмкiндiктерi бар. Оның негiзiн Еуразия орталығындағы бiрегей табиғи жағдайлар мен ландшафттар, көптеген табиғи, тарихи ескерткiштер құрайды.
Тұтастай алғанда, Қазақстандағы экологиялық туризмнiң жағдайы тұрақталып келедi. Алайда экологиялық туризмнiң басқа туризм түрлерiне қарағанда табиғи ортаға әлсiз әсерiне және кең дамыған инфрақұрылымды қажет етпейтiнiне қарамастан, осы бағыттың дамуы күрделi қиындықтарға ұшырауда, ол рекреациялық-туристiк инфрақұрылымның көп бөлiгiнiң әлi қалыптасу кезеңiнде болуына байланысты.
Дүниежүзілік туристік ұйымның соңғы кездегі таратқан мәліметтеріне қарағанда, осы саламен айналысатын мемлекеттер қазынасына сырттан түсетін инвестицияның 10 пайызға жуығы тек біз сөз етіп отырған табыс көзінің еншісіне тиесілі екен. Сондықтан да туризмнен түскен кіріс дүние жүзі бойынша әлі күнге дейін мұнай экспорты мен көлік сатудан кейінгі үшінші орынды иеленіп келеді. Экологиялық туризмнің басқа туризмдерден принциптік айырмашылығы – табиғатта туристердің берілген тәртіпке бағынуы, табиғи ландшафттарды шамадан тыс ластаудан қорғау және индустриялық туризм дамуының басты шарты болып табылатын табиғи ресурстардың деградациясын болдырмау.
Тыңдалым
Отбасы дәстүрлері
Отбасы – әр адамның алтын ұясы. Отбасы ұрпақтарға ұлттық дәстүрлерді қалыптастыруда маңызды орын алады. Қазақ отбасында ұл баланы, қыз баланы тәрбиелеуге ерекше мән беріледі. Отбасында ұл балаға үйдің ірі, күрделі жұмыстарын үйретеді. Қыз балаға тамақ істеу, үй ұстау дағдыларын қалыптастырады.
Отбасында белгілі дәстүрлер қалыптасуы керек. Ол отбасы үшін маңызды. Әрбір қазақ отбасында балаларына қамқор болып, оларды жақсы шаңырақта тәрбиелеуге күш салады.
Біз де өз отбасымызда жақсы дәстүрлерді бұзбай ұстауға тырысамыз. Отбасымызда туған күн әрдайым тойланады. Ата-анамыз үйге қонақ шақырып, қазақ дастарқанын даярлауды бізге үйретіп отырады.
Баланың өскен бесігі, кең дүниенің есігі
Баланы әдептілікке тәрбиелеу отбасынан басталады. Әдептілік күнделікті отбасының өмірімен, ұлттың салт-дәстүрлерімен бірге қалыптасады. Қазақ халқының әдеп туралы түсінігінде өздік пайым жатыр. Мысалы: Обал – әр нәрсенің қасиетін бағалауды ескертетін ұғым; Сауап – басқа адамға, қоршаған ортаға жақсылық жасау ұғымын білдіреді.
Әдеп сақтау дегенді – қоғамда қалыптасқан ережелерді, халықтың дәстүрін құрметтеп, оны бұзбай сақтау деп түсігу қажет.
Қазақстандағы жан-жануарлар мен өсімдіктер әлемі
Кең байтақ Қазақстан жерiн мекендеген жануарлардың сан алуан түрін еліміздің түкпір-түкпірінен кездестілуге болады. Қазақстанның солтүстігіндегi орманды дала белдемiнде бұлан, елiк, ақ қоян, сұр тышқан, су егеуқұйрық, орман тышқаны, бұлдырық, ақ кекiлiк, аққу, қаз, үйрек, шағала, тарғақ, қасқалдақтар мекендеген. Едiл өзені аймағынан суыр, дала алақоржыны, сүйiрбас сұр тышқан, дала тышқаны, саршұнақ, ал құстан — дуадақ, безгелдек, жылқышы, сұңқар, бозторғайлар, қыранқара, дала құладыны кездеседi. Көктемнен күзге дейiн бұл жерлерде ақ бөкен үйiрлерi жайылады, олар қысқа қарай шөлдi аймаққа ығысады.
Ал өсiмдiктердiң Қазақстан жерiнде таралуы, түрлері мен эндемиктердiң топтасуы, табиғи аймақтар мен таулық белдеулерде әртүрлi. Қазақстанның табиғи флорасы — пайдалы өсiмдiктердiң қайнар көзi. Мұнда жем-шөптiк өсiмдiктердiң 700-ден астам түрi, дәрiлiк өсiмдiктердiң 400-ге жуық, әсемдiк- безендiрушiлiк 700 — 800, 300-ден астам ширнелiк, 450-ге жуық эфир-майлық, 250-ден астам улы-зиянды өсiмдiктер түрлерi бар.
Ежелгі көшпенділер мәдениеті
Бүкіл Евразияның байтақ даласын күн шуақты – алтынды “аң тәсілді” өнерімен көмкерген ата-бабаларымыз кейінгі ұрпағы мақтанарлықтай өлмес мұралар қалдырды. Соның бірі әлемдегі өнер сүйер қауымды елең еткізген, біртума ескерткіш Есік қорғанынан табылған “Алтын адам” кейіпі жерленген мәйіттің басынан аяғына дейін алтынмен апталған киім киісіне қарағанда, оның анау-мынау адам емес, патша сарайы қызметшісі немесе бір тайпа елдің көсемі екеніне шүбә келтірмейсіз. Алтын адам киімі – сирек кездесетін ғажайып өнер туындысы. Әлем мәдениетіне қайталанбас, эстетикалық талғамы зор өнер стилін әкелген сақ-скиф тайпа бірлестіктері басқа елдердің өнерінің дамуына игі ықпалын тигізді. Көшпенділер өнерінің шуағы бір шеті Қытайға, екінші шеті ертедегі Иберияға (Испания) дейін жетті.
Су – тіршілік көзі
Дана халқымыз тіршіліктің көзіне суды балап, қалт айтпаған. Сусыз бір күн де өмір сүре алмасымыз анық. Ал, енді, суға бай жерімізге тарихи беттерді парақтап деректерге көз салайық. Қарағанды облысы аймағында 1600-ге жуық көл бар екен. Үлкен тұйық ойыстардағы көлдер беткі және жер асты су ағындарының негізі болып саналады. Облысты сумен тұрақты қамтамасыз етуде су қоймалары Самарқан, Шерубай – Нұра, Кеңгір, Жезді өзендері бар. Кіші өзендерде де көптеген тоғандар жеткіліксіз болғандықтан жер асты суларының маңызы зор. Әртүрлі тереңдікте, яғни, 10-100м аралығында еспе су көздері мол.
Су тасқыны сәуірдің екінші, мамырдың бірінші жартылары аралығында болып өтеді. Осы кезде өзендердің жылдық қорының 80-90 пайызы ағады. Қаракеңгірдің, Сарыкеңгір, Жезді өзендері Сарысуға сала боп құяды. Тұщы судың сенімді көзі – жер асты суларының мол қоры.
Әлемдегі ірі кітапханалар
Әйгілі Отырар кітапханасы әлемде «Александрия» кітапханасынан кейінгі екінші орынды алған. Әлемнің екінші үлкен білім бұлағы – Отырар кітапханасы Шыңғысхан шапқыншылығы кезінде жоғалып кетті. Бұрын Фараб аталған бұл қаладан тек ислам әлеміне емес, күллі дүние жүзіне аты мәшһүр, әлемдік ғылымға сүбелі үлес қосқан оқымыстылар шыққан-ды. Мұнда ежелгі сына жазуымен жазылған туындылар мен папирус орама қағаздарынан бастап, ортағасырлық Еуропа, араб және Қытай ғалым-оқымыстыларының шығармаларына дейін жинақталған.
Қазақстандағы ең бай кітап қоры «Ғылым ордасы» ғылыми кітапханасында сақталған. 80-жылдық тарихы бар ең көне кітапханадағы кіта
Денсаулық – зор байлық
Адамзат өмірге келген соң өмірін қалай болса солай өткізбеуі тиіс. Яғни адам саналы да жарқын өмір сүруі қажет. Ол үшін ең алдымен ата-бабамыз айтып кеткендей «Бірінші байлық – денсаулық демекші, ең алдымен саналы да жарқын өмір сүру үшін денсаулық қажет. Ал сол денсаулықты сақтау – өз қолымызда, яғни өз еншімізде. Қазіргі таңда аурулардың түрі көбейіп барады. “Тірі адам түбінде бір ауырмай тұрмайды” деп данышпан Баласағұнидің айтқан сөзі рас сияқты. Өйткені, әрбір адам басында өзіне белгілі бір аурулары бар. Бірақ біз сол аурулардың шарықтауына жол бермей оған төтеп беруіміз қажет. Ауруға қарсы тұруды спортпен шұғылданудан бастау керек.
Отан – оттан да ыстық
Отан – туып-өскен жер. Әр халықтың өз Отаны болады. Біздің Отанымыз –	Қазақстан Республикасы. Қазақстан – ірі мемлекеттердің бірі. Еліміз күннен- күнге көркейіп, халықтың тұрмыс жағдайы жақсарып келеді.
Тәуелсіздігімізді алғалы елімізде көптеген өзгерістер болды. Республикамыздың астанасы Алматы қаласынан Ақмола қаласына көшіріліп, Астана деп аталды. Астана қаласы күннен-күнге ажарланып келеді. Көптеген ұлт өкілдері өзара тату, ынтымақты өмір сүруде. Жылдан-жылға экономикамыз өркендеп, тәуелсіздігіміз нығайып келеді. Қазақстанның кең даласы, биік таулары, ну ормандары мен көгілдір көлдері сұлулығымен көз тартады. Біз жер шарының осындай көрікті, бай өлкесінде тұратынымызды мақтан етеміз!
Аспан әлемінің құпиялары
Аспан әлемінің құпиялары бүгінгі таңда ғылымдармен үздіксіз зерттелуде. Түнгі аспанның көркіне айналған жұлдыздар да ғалымдардың назарынан тыс қалмауды. Жұлдыздар әлемі өте әр алуан. Кейбір жұлдыздар көлемі бойынша Күннен мың есе үлкен әрі жарығырақ болып келсе, ал кейбіреуінің мөлшері мен шығаратын жарығының энергиясы Күннен әлдеқайда аз болып келеді. Жұлдыздардың жарқырауы да түрліше болады. Алтын Балық шоқжұлдызы Күннен 400 мың есе артық жарқырайды.
Күн өзінің барлық белгілері жағынан қатардағы жұлдыз болып саналады. Көптеген жұлдыздарды күн секілді ғаламшарлық жүйеден тұрады деп санауға толық негіз бар. Жұлдыздар өте алыс қашықтықта орналасқандықтан, олардың серіктері ең күшті телескоппен де көрінбейді. Оларды анықтау үшін зерттеудің нәзік әдістерін қолданып, бірнеше ондаған жылдар бойы ұқыпты бақылау мен күрделі есептеулер жүргізу қажет.
Компьютердің тілін табу өнер
Компьютерде жұмыс жасау барысында қауіпсіздік ережелерін сақтау өте маңызды. Сол себепті компьютерді тоққа қосатын сымдарға , қос тілді розеткілерге , штеккерлерге тиісуге және жабдықтарды мұғалімнің рұқсатынсыз жылжытуға тыйым салынады. Дербес компьютерде суланған қолмен және дымқыл киіммен жұмыс істеуге болмайды. Компьютердің жанына портфельдер , сумкалар , кітаптар қоюға тыйым салынады. Үстелде қалам мен дәптер ғана болуы тиіс. Пернелік тақта үстіне артық заттар қоюға болмайды.
Компьютерлік сыныпта жүгіруге, ойнауға, жанындағы құрбыларын аландатуға, бөгде жұмыстармен шұғылдануға тыйым салынады. Мұғалімнің рұқсатынсыз сыныптан шығуға және кіруге болмайды. Оқушы компьютермен жұмыс жасау кезінде техника қауіпсіздігі талаптарын орындау ережесімен танысқандығы туралы журналды толтырады.
Халықтар достығы
Түрлі ұлттардың мәдени сыйластығымен Ел бірлігін сақтау титульді ұлттың ғана мүддесін көздеумен шектелмейтіндіктен, Қазақстанда тұратын барлық этностардың ана тілдерін, мәдени мұралары мен дәстүрлерін еркін дамытуға аса көңіл бөлінген. Әр ұлттың өзінің ата – дәстүрі, салт санасы болатыны сөзсіз.
Ол өз ұлтын тәрбиелікке, адамкершілікке баули отырып, тұрмыстық дәстүрлері мен ұлттық нақыл сөздерін сақтап қалу үшін қажет. Ал біздің тәуелсіз мемлекетімізде жүз отыздан астам ұлт мекендейтіндіктен мемлекетіміздің дамып, өркендеу жолын ұстанған бағытында өзара келісім арқылы ұлттар татулығын сақтау, бейбітшіл және ынтымақты жол. Бірлік – деген қасиетті ұғым. Еліміздің берекесі гүлденіп, өсуі осы бірлікпен тығыз байланысты. Сондықтан бірлік, сыйластық бір отбасына ғана емес, тұтас елге, мемлекетке де тікелей қатысты.
Ұлы Дала табиғаты
Республикамыздың әсем де әдемі жерлері көп. Оларға Іле Алатауы, Павлодар облысының Жасыбай көлі, Қарағанды облысындағы таулы-ормандар, Шығыс Қазақстан облысындағы Бұқтырма бөгені, Орал қаласы, Жайық өзені, Қостанай облысындағы орманды-тоғайлы Наурызым алқабы, Оңтүстік Қазақстан облысы Бадам жазығы, Көкшетау тауларын жатқыза аламыз. Алтынемел, Көкшетау, Бурабай ұлттық саябақтарында туристерді көптеп кездестіруге болады. Бұл қазақ даласының қаймағы бұзылмаған ерекше әсем табиғатының ерекше көрністарі бар, ірі саябақтар. Қазақстан аумағындағы 9 мемлекеттік қорықта да ғылыми-экологиялық туризмді дамытудың алғы шарттары қалыптасқан.
Ел үмітін ер ақтар
Қасым Қайсенов 1918 жылы 23 сәуірде Шығыс Қазақстан облысының Ұлан ауданында дүниеге келген. Ұлы Отан соғысы кезінде Чапаев атындағы партизан құрамасының үшінші отрядын басқарады. Одан кейінгі кездерде, 1944 жылдың аяғына дейін Молдавия, Чехословакия, Румыния жеріндегі партизан қозғалыстарына қатысады. Отряд командирі болып жүріп, жау тылында жүздеген жорықты басынан өткереді. Соғыс аяқталған соң Қазақстанға оралып, Қазақ КСР Жоғарғы Кеңесінің Президиумы аппаратында жауапты қызметте болады. 1953-1972 жылдар аралығында «Жазушы» баспасы директорының орынбасары, Қазақстан Жазушылар одағы көркем әдебиетті насихаттау бюросы директоры болып қызмет істейді.
Еліміздің бейбіт күні үшін жанкешті соғыста арлік көрсеткен ерен тұлға есімі әрқашан ұрпақтар санасында болмақ.
Отан – елдің анасы
Қазақ отбасы негізінен үш ұрпақтан тұрады. Ол: ата, әке, бала. Аталар мен әжелер – ауыл-аймақ, ағайын арасының берекесі, ақылшысы. Олардың әрқашанда мәртебесі биік болып, сый-құрметке бөленген. Өйткені үлкенді сыйлауды қадір тұтқан қазақ салты бойынша көргені мен тұрмыста түйгені көп, тәжірибесі мол адамның сыйға бөленуі заңды құбылыс деп танылған. Үлкенді сыйлау, ақылын тыңдау – көрегенділік. Дәстүрлі қоғамда ата-әженің тәрбиесін көрмей өскен бала болмаған. Ата-әжелер жыр, дастан, ертегі айтып немере- шөберелерін рухани байытып тәрбиелеп отырған.
Қазақтаң ежелгі дәстүрі бойынша тұңғыш немересін атасы мен әжесі өз қолына алып, немере ыстық болғандықтан, балаларынан да артық көріп, тәрбиелеген. Тұңғыш немерелер ата-әжесін өз әке-шешесіндей санап, туған әке- шешесін тек қана өскеннен кейін танып жатады. Кейде тұңғыш немересі кенже ұлының орнына, атасының қара шаңырағына ие болып та қалатын жайт кездеседі.
Қазіргі қазақ ауылы мен қаланың тыныс-тіршілігі
Туған өлкемнің тұнып тұрған әсем көрінісі бойыма еріксіз мақтаныш сезімін құяды. Тау етегіндегі қуыстарды қуалай өскен бұталы орманы, тау суын сарқырата кең далаға алып қашқан өзендері, дән теңізіне шалынған жазық даласы, төрт түлік малға төсін ашқан құтты жайлау қырлары, көк жасыл желекке бөленген ауыл үйлері, зәулім ғимаратты үлкен, көрікті қалалары бойыңа еріксіз күш, қайрат, еліме деген махаббат сезіміне бөлейді.
«Ауыл-қаланың күре тамыры» демекші, қаланың дамуын ауылдың дамуымен тығыз байланыстыратын қазақ баласы қашанда ауылдың тыныс- тіршілігіне етене араласып, өзінің өмірін шет шалғайда орын тепкен туған мекенінсіз елестете алмайды. Таң атқаннан бастап күнделікті қарбалас тірлікке кірісетін ауыл тұрғындарының қазіргі әлеуметтік жағдайы төмен емес.
Таулар сыры
Тау – жер бетінен жоғары да көтеріңкі өркештене тізбектеліп, созылып жатқан заңғар құзды биіктік. Таулардың түзілуіне мыңдаған жылдар керек. Көптеген таулар жердің бір платформасы басқасын жаншып жатқанда пайда болған. Платформаның шетіндегі жартастардың бірін-бірі жаншуынан орасан зор қатпарлар пайда болады. Таудың биік басына қарай климат суыта бастайды. Кейбір таулардың басында суық болғаны соншалық, олардың ұшар басындағы қар жыл бойы ерімейді. Тау қатпары түрлі тау жыныстарынан тұратын бірнеше қабаттан тұрады. Олар оңай жіктеледі және жер тақталарының қозғалысынан бүгіледі.
Астана – өнер ордасы
Астана қаласы бүгінгі таңда республикалық автокөлік және темір жол салалары мен әуе жолдарын байланыстырып тұрған ірі тасымал торабына айналды. Елордамызда экономиканың бірнеше салалары: машина жасау; құрылыс материалдары өнеркәсібі; энергетика; полиграфия өнеркәсібі; жеңіл және тамақ өнеркәсіптері, байланыс және телекоммуникация дамыған.
Бүгінгі өркендеген жаңа Астанамызда көптеген зәулім ғимараттар мен ескерткіштер, даңғылдар мен көшелер бой түзеуде. Астана қаласы үш ауданға бөлінеді. Олар: Алматы, Сарыарқа, Есіл аудандары.
Қаламыздың көрікті жерлерінде Қазақстан Республикасы Тұңғыш Президентінің мұражайы, С.Сейфуллин мұражайы мен Қазіргі заман өнер мұражайлары орналасқан. Сонымен қатар қаламызда «Мега», «Керуен», «Хан шатыр», «Думан» ойын-сауық орындары, «Еуразия», «Рамстор», «Астаналық»,
«Әлем», «Түркістан» секілді үлкен сауда орталықтары ашылған. Ел мақтанышы Астана – ХХІ ғасыр қаласы ретінде әлемдік өркениеттен лайықты орынға ие болып келеді.
Қазақстанның қорықтары
Қорықтар – биосфера эталоны. Мұндағы орман-тоғай, жай алған жайылым мен шабындық, аң-құс, айдын шалқар көлдер, ағыны қатты өзендер мүмкіндігіне қарай сол ежелгі әсем қалпында сақталынуы тиіс.
Қазақстанның шөл-шөлейтті аймақтарында үйір-үйірімен жайылып жүретін, бірақ кейіннен мүлде азайып кеткен құландарды қорғап қалуда қорықтардың, әсіресе Бадхыз қорығының рөлі орасан зор болды. Сондай-ақ, Барса-келмес қорығыда айтарлықтай үлес қосты. Бүгінгі Бадхыз қорығында құландар саны көбейе түсуде. Барса-келмес аралы жойылып кеткеннен кейін ондағы құландарды арнаулы ұшақтармен Алтынемел ұлттық биосфера паркіне, Іле өзенінің жағасына әкелді.
Қазақстан жерінде Д.И. Менделеев кестесіндегі химиялық элементтердің бәрі дерлік кездесетін біздің республикамыз табиғи ресурстарға аса бай өлке.
Қазақстан және Ұлы Жібек жолы
Ұлы Жібек жолының сан тарау жолдары Қазақстан жерінің Сырдария мен Таластың, Арыс пен Ертістің жағасымен шектескен. Оның аса ірі сауда-саттық көші ретінде терең тарихы бар. 1993 жылы Қазақстандағы туризм индустриясын дамытудың ұлттық бағдарламасы, 1997 жылы «Жібек жолының тарихи орталықтарын жандандыру, түрік тілдес мемлекеттердің мәдени мұрасын сақтау және сабақтастыра дамыту, 1997-2003 жылдары туризм инфрақұрылымын құру туралы» Қазақстан Республикасының мемлекеттік бағдарламасы қабылданды. 1997 жылы 2030 жылға дейінгі туризмді дамыту стратегиясы жасалды.
Қазіргі уақытта бұл бағдарламаның басты мақсаты – республикада қазіргі заманға сай жоғары нәтижелі және бәсекеге қабылетті туристік кешен құру, экономиканың қосалқы салаларын өркендету.
Олимпиада жеңімпаздары – Қазақстан мақтанышы
Қазақстан Лондон олимпиадасында жеті алтын, бір күміс, бес қола жүлде иеленіп, жалпы командалық есепте 12-орын алды. Олимпиада ойындарына әлемнің 204 елінен он мыңнан астам спортшы қатысты. Ойындарда барлығы  үш жүзден астам медаль жұбы сарапқа салынған. Олимпиада жүлдесін 85 елдің спортшылары иеленді.
Қазақстан 12-орын алып, Голландия, Украина, Куба, Иран, Чехия, Испания, Бразилия, Аргентина сияқты елдерді артқа тастады. ТМД елдері арасынан Қазақстан Ресейден кейінгі екінші орынды алды, Азия құрлығы бойынша Қытай, Оңтүстік Корея, Жапониядан кейінгі төртінші сатыдан көрінді. Алғашқы алтынды, велоспортшы - Александр Винокуров алды.
Абай –дана, Абай –дара қазақта
Ақындық шеберлігі баршамызға үлгі болған Абайды терең білу ұрпаққа парыз спеттес. Абайдың ғылыми өмірбаянын жасауда бірінші рет негіз салған адам – жазушы Мұхтар Әуезов. 1940 жылы Алматыда басылған Абайдың
«толық жинағының » ІІ томына қосқан оның «Абайдың өмірбаяны» деген еңбегі Абайдың оқушыларын бұрын білмейтін көп мәліметпен таныстырады. Абайдың қоғамдық және жеке өмірінде болған бірнеше бағалы кезеңдерді оқушылар бірінші рет Мұхтардың осы еңбегінен көреді. Бұл еңбектің және бір бағалы жағы- еңбекке негіз болған материалдарды Мұхтар Абайды көрген, істес болған адамдардың аузынан жазып алған.
Ұлттық қолөнер
Халқымыздың бізге жеткен ою – өрнек үлгілері бай мұра, салқылмас қазына. Ою-өрнек - тұрмыста бір бұйымның бетін әшекейлеу үшін қолданылатын нақыш, өрнек. Заттың бетін өрнектеу үшін ісмерлер әртүрлі тәсілді қолданады. Олар: оймыштау, бедерлеу, шеку, қашау, тісеу, құрау тәрізді әрекеттер арқылы жүзеге асады. Әр өрнек белгілі бір бөлшектен құралады. Ғалымдар ою-өрнектердің 200-дей түрін анықтады. Аспан әлеміндегі құбылыстарға байланысты өрнектер «ай», «күн» деп аталса, заттардың атауына байланысты өрнектер «балға», «балта», деген атқа ие, ал эпиграфиялық өрнектер, яғни жазуды өрнек тәріздендіріп, белгілі бір заттың бейнесіне келтіре әдемілеп, астарлап жазу мен ру таңбалары мен ел таңбаларға байланысты ою- өрнек элементтері:«тұмар», «айшық», «ашамай» деп аталған.
Халық шеберлері қолөнердің турлерін игере отырып көз қуантарлықтай тамаша өнер шығармаларын тудырған.
Саяхат және туризм
Туризм әлемдік экономикада басты рольдің бірін атқарады. Бүкіл әлемдік туристік ұйымның деректері бойынша ол әлемдегі жалпы ұлттық өнімнің оннан бір бөлігін халықаралық инвестициясының 11%-дан астамын, әлемдік өндірістің әрбір тоғызыншы жұмыс орнын қамтамасыз етеді. 1993 жылы Қазақстан Республикасы Дүниежүзілік туристік ұйымға мүше болып кірді. Қазақстанда қазіргі заманғы инфрақұрылым салаларының дамуына, соның ішінде туризмге үлкен мән беріледі. Туризм елдің тұтас өңірлерінің экономикасына белсенді ықпал етеді.
Қазіргі уақытта бұл бағдарламаның басты мақсаты – республикада қазіргі заманға сай жоғары нәтижелі және бәсекеге қабылетті туристік кешен құру, экономиканың қосалқы салаларын өркендету.
Ана тілің – арың бұл
«Үш тұғырлы тіл» туралы идеяны мемлекет басшысы 2006 жылдың қазанында өткен Қазақстан халқы Ассамблеясының ХІІ құрылтайында жария етті. Ал 2007 жылғы «Жаңа әлемдегі-жаңа Қазақстан» атты халыққа Жолдауында «Тілдердің үштұғырлығы» атты мәдени жобаны кезең-кезеңімен іске асыруды ұсынды.
Қазақстан халқының рухани дамуымен қатар, бұл идея ішкі саясатымыздың жеке бағыты болып белгіленеді. Яғни идеяның негізі мынадай:қазақ тілі-мемлекеттік тіл, орыс тілі-ұлтаралық қарым-қатынас тілі және ағылшын тілі-жаһандық экономикаға ойдағыдай кіру тілі.
Уақыт - ұлы күш
Меніңше, адамға қажет нәрсе-уақыттың қадірін білу, оның әрбір сәтін ұтымды пайдалану. Менің байқауымша, құрдастарым уақытты босқа өткізеді. Олар компьютерде отырады, ойын автоматтарына қаншама уақыттарын құрбан етеді. Соларға қарап, жаным ашиды. Қаншама мүмкіндік кетіп жатыр.
Әрине, электронды технологияларға қатты қызығамыз. Бірақ осы қызығушылық тек фильмдер көру, музыка тыңдау, ойын ойнаумен шектелу керек пе? Таңетеңннен кешке дейін комьютерден бас алмайтын достарым бар. Алғашқыда ойлайтынмын: «Міне, нағыз болатын адам, комьютерден қаншама материал қарайды, оқиды, үйреніп жатыр» деп. Ал кейін сұрасаң, «ойын ойнадым, поштада отырдым» деп таңғалдырады.
Жердегі климаттық өзгерістер
Халықаралық зерттеулер көрсеткіші бойынша, әлемнің кейбір аймақтары, сонымен қоса Орталық Азия, басқаларға қарағанда, климаттық өзгерістерге ұшырауы әбден ықтимал. Оның ішінде, Қазақстанның климатына әсер етіп, онсыз да толыққанды қолдауды қажет етіп отырған ауыл шаруашылығын күнкөріске айналдырған аймақтарға үлкен зиян келтіруі әбден мүмкін. Бұл аймақтардағы өнімнің босқа ысырап болуының 70 пайызы тікелей ауа райымен байланысты Ал, кейбір аймақтарда жағымсыз ауа райы салдарынан алынған өнімнің 50-70%-ға дейіні қолдануға жарамсыз болып қалып отыр.
БҰҰ ДБ мәліметі бойынша, Қазақстанда соңғы 50 жылда орташа ауа температурасы 1,5°С-қа өскен. Ауа температурасындағы өзгерістердің дені ерте көктем маусымындағы жерасты ылғалдылығымен байланысты болған.
Ұлы Жібек жолы
Ұлы Жібек жолының тарихы біздің заманымызға дейін ІІ ғасырдан басталады. Жібек жолы елшіліктің және сауда-саттықтың қызметін атқарған. Оның бағыттары мен тармақтары тынымсыз өзгеріп отырған. Осы жолдың бір тармағы Византиядан шығып, Оңтүстік Қазақстанға жеткен. VІ ғасырдың соңғы жылдарында бұл бағыт жанданып, осы аймақтағы қалалардың салынуына әсерін тигізеді.
Керуен жолы үстіндегі ірі қалалрдың бірі-Отырар. Ол тоғыз жолдың торабында орналасқан Отырардан Жібек жолының бірнеше бағыты жан-жаққа таралады.
Жібек жолы әуелгі кезде Қытай жібегін сыртқа шығаруға қызмет етті. Содан соң сауда-саттық пен елшілік қарым-қатынас ұлғая бастады. Ұлы Жібек жолы арқылы кілемдер мен маталар, асыл тастар, әртүрлі жемістер тасылып жатты. Алайда басты тауар жібек болды.
Салауатты өмір – нұрлы болашақ
Салауатты өмір салты-бұл, ең бірінші, адамның денсаулығын сақтау мен нығайтуға бағытталған адамның белсенді әрекеті.
Салауатты өмір салты аурудың алдын-алу және денсаулықты нығайтудың негізі болып табылады. Салауатты өмір сүру үшін әрбір жасөспірім дене шынықтырумен айналысуы қажет. Шылым шекпеу, уақытында тамақ ішу, әдепті болу, үлкенге ізет, кішіге қамқорлық жасау-осының бәрі салауатты өмір деген ұғымға жатады. Әрбір адамның міндеті-өзінің денсаулығына көңіл бөліп, оны нығайту. 1997 жылы Елбасының Республика халқына арналған «Қазақстан-2030» Жолдауы жарияланды. Бұл бағдарламаның негізгі мақсаты мен міндеті Қазақстан халқының тұрмысын өркендету және тыныштығын сақтау.
Ұқсатым. Сән . Талғам.
«Киіміне қарап қарсы алып, ақылына қарай шығарып салады» дегендей, жарасымды да сәнді киінудің маңызы зор. Киім адамды қоршаған ортаның, табиғаттың түрлі әсерлерінен қорғайды. Киім тігісті және тігіссіз болып негізгі екі топқа бөлінеді. Тігіссіз киімді адам үстіне жамылып немесе орап киеді. Тігісті киімге қандай киімдер жататыны белгілі. Қазіргі заманғы киім түрлері күнделікті өмірде, жұмыста, қызметте, қыдыруға, спортпен шұғылданғанда, демалыс орындарында киюге арналған.
Киім кию әдебі адамның жас ерекшелігі мен мамандығына тікелей байланысты Сонымен қатар классикалық үлгідегі киімді спорттық киіммен, ұлттық киімді романтикалық стильмен араластырып кимейді.
Ғаламтормен дұрыс жұмыс жасау – мәдениет
Біздің күнделікті өмірімізге байланысты ақпараттарды алудағы маңызды құрал ол - Ғаламтор. Адамзаттың интелектуальдық өмірі үшін ол аз мағына бермейді. Ғаламтордың ақпараттық қуатты мүмкіншілігін біз әлі тереңірек ұғына қойған жоқпыз. Ал ғаламторды қолдану барысында барлық адамдардың өмір сүру аймағында қазір күдік тудырмайды. Өз мүмкіншілігінде ғаламтор философиялық дисциплина және философияның ғылыми жұмыстарын зерттейді. Маған ұсынылған желілік ресурстардың анықталған формасының мүмкіндіктері бір бірімен байланысты. Олардың орталығы ғылыми ресми немесе бейресми сайттары ғылыми және оқыту ұйымдарды болып табылады.
Нағыз қазақ - домбыра
Ұлттың	ұлы	мұрасының	бірі	домбыраны	ғалымдар	қазақ	жерінде сақталған жеті қазынаның біріне есептепті. Дұрыс шешім деп бас иіп қосыламыз.
Қазақтың музыкалық аспаптарын шертпелі аспаптар, ыспалы аспаптар, үрмелі аспаптар, ұрмалы- сілкімелі аспаптар деп топтауға болады.
Домбыра қазақ халқының ұлттық болмысын, жан-дүниесінің тылсым сырларын сыртқы дүниеге паш еткен таңғажайып аспап.Домбыраның пайда болуын археолог ғалымдар тасқа салынған суреттердің ішінде домбыраның бедері кездескеніне қарап,неолит дәуіріне жатқызады. Домбыра тым ерте пайда болып, уақыт озған сайын түрленіп, дамып отырған екі ішекті, әр қазақтың үйінің төрінде тұрған аспап.
Ұлыстың Ұлы күні
Әр халықтың өзінше Жаңа жыл, жыл басы болады. Қай уақытта, қай халықта болса да, Жаңа жыл осы халықтың шаруа жағдайына қарай белгіленген. Мұсылман қауымның Жаңа жылы жазғытұры күн мен түннің теңелген күні-22 наурыз. Наурыз айында шаруаның малы төлдеп, бірі екеу болады. Наурыз діни мейрам емес. Наурыз мейрамы-тұрмыс мейрамы, шаруашылық мейрамы.
Адамдар күнге бас иеді, содан кейін ер адамдар бұлақтарды тазартады. Ата-бабаларымыз: «Бұлақ көрсең, көзін аш!» дейтін. Бұлақтардың қасына ағаштар отырғызылады. «Бір тал кессең, он тал ек» деген мақал осыдан шыққан.
Жастықтың оты қайдасың?
Абай өлең жазуды 10 жасында, «Кім екен деп келіп ем түйе қуған...» өлеңінен бастаған. Одан басқа ертеректе жазылған өлеңдері — «Йузи-рәушән», екіншісі — «Физули, Шәмси». «Сап, сап, көңілім», «Шәріпке», «Абралыға»,
«Жақсылыққа», «Кең жайлау» өлеңдері 1870 — 80 жылдар аралығында жазылған.
Абай өлеңдері түгел дерлік лирикадан құралады, поэма жанрына көп бой ұрмағаны байқалады. Қысқа өлеңдерінде табиғат бейнесін, адамдар портретін жасауға, ішкі-сыртқы қылық-қасиеттерін, мінез-бітімдерін айқын суреттермен көрсетуге өте шебер. Қай өлеңінен де қазақ жерінің, қазақтың ұлттық сипатының ерекшеліктері көрініп тұрады.
«Жастықтың оты қайдасың?» өлеңін жастардың білім мен оқуға деген құштарлығына қатысты жазған екен. Абай бұрынғы бабаларымыздың бойынан көрген «кемшіліктерді» себеп ретінде емес, сол замандағы саяси-әлеуметтік қатынастардың салдары ретінде қарастыруға жол ашқан.
Ғылым мен техниканың соңғы жаңалықтары
Ғылым мен техника саласындағы Қазақстан Республикасының Мемлекеттік сыйлық иегерлері бұл салаға шексіз еңбек сіңіруде.
«Дифференциалдық	теңдеулердің	бастапқы-шекаралық	есептер теориясына» атты жұмыстар топтамасы үшін Қазақстан Республикасы Білім және ғылым министрлігі Ғылым комитеті Математика және математикалық моделдеу институтының бас директоры, физика-математика ғылымдарының докторы, Қазақстан Республикасы Ұлттық ғылым академиясының академигі Тынысбек Шәріпұлы Кәлменов Мемлекеттік сыйлықтың лауреаты атанды.
Жоғары наградаға Қазақстан Республикасы Денсаулық сақтау министрлігі Республикалық нейрохирургия ғылыми орталығы ұсынған, авторлары Серік Қуандықұлы Ақшолақов, Талғат Тынышбайұлы Керімбаев, Eрбол Тарғынұлы Махамбетов, Айса Захарұлы Нұрпейісов, Марат Рабандиярұлы Рабандияров, Нұржан Әмірбекұлы Рыскелдиев болып  табылатын «Қазақстан Республикасында жоғары технологиялық инновациялық ем әдістерін нейрохирургия патологиясында дамыту» жұмыстар топтамасы ие болды.
Елін сүйген жауынгер ер болады
Әбдіров Нұркен 1919 жылы Қарқаралы өңірінде бұрынғы 5-ші ауыл, қазіргі Нұркен атындағы шаруашылық аумағында шаруаның отбасында дүниеге келген. Кейін ата–анасымен бірге Қарағандыға қоныс аударып, осы қалада әуе клубында ұшқыш мамандығын игерген. Соғыс басталғанда Нұркен Орынбор әуе училищесінде оқитын. Оны алдымен Ташкенттегі, одан кейін Сібір қалаларының біріндегі шабуылшы әскери ұшқыш дайындайтын курстарға жіберді.
Теңдесі жоқ ерлігі үшін Нұркен Әбдіровке 1943 жылғы наурыздың 31-де еліміздегі ең мәртебелі атақ – Кеңес Одағының Батыры атағы берілген еді.
Оның қаһармандығы бүкіл елге жайылды. Қарағанды енбеккерлері, олардың ішінде кеншілер Нұркен Әбдіров атындағы самолетке қаржы жинап, жауға аттандырды. Бұл самолет кейін Жеңіске дейін қатарда болды.
Қарапайым қазақ баласы Н.Әбдіровтың өмірі мен ерлігі қаһарман, қаншыл қазақ ұлтының бойындағы игі қасиеттердің айнасындай әлемге шұғыла шашып тұр.
Ғылым
Ғылым – адамның табиғат пен қоғам туралы обьективті білімін қалыптастыруға мүмкіндік беретін танымының ең жоғарғы пішімі. Адамзат қоғамының дамуы барысында ғылым сол қоғамның маңызды әлеуметтік институтына және тікелей өндірістік күшіне айналды. Ғылымның басты мақсаты – ғылым заңдарының негізінде ашылып отырған болмыс құбылысы мен процесін болжау, түсіндіру және жүйелеп мазмұндап беру.
Ғылым адамзат қоғамының ерте дәуірінен, адам баласының танымдық және өндірістік қажеттілігінің арасы ажырамай тұрған кезеңнен бастау алады. Ежелгі Шығыста ( Бабыл, Мысыр, Үндістан, Қытай) болашақ ғылымға негіз болған білімнің алғашқы нышандары қалыптасты.
Ежелгі Грекияда дамыған ғылым ( Аристотель, т.б.) қоғам мен табиғат заңдылықтарын ашып, мәдениет тарихында ұлы рөл атқарды; олар ғылымның ерекше тәсілі дәлелдеу негізін қалыптастырды. Осы дәуірде білімнің кейбір салалары даралана бастады. Геометрия (Эвклид), механика (Архимед), астрономия (Птолемей) жеке ғылым салалары түрінде бөлініп шықты.
Орта ғасырларда ғылымның дамуына Шығыс, араб елдері Орта Азия ғалымдары ( әл-Фараби, Әбу Әли ибн Сина, Ибн Рушд, Бируни, Махмұт Қашқари, Жүйнеки т.б.) елеулі үлес қосты. Олар Ежелгі Грекияда қалыптасқан ғылыми таным жетістіктерін сақтап қана қойған жоқ, оны көптеген салаларда толыктырып, дамытты.
Шығыста әл-Фарабиді Аристотельден кейінгі «екінші ұстаз» деп таныды. Орта ғасырларда араб елдері мен ислам діні тараған басқа да аймақтарда философия, медицина, эстетика, математика, астрономия, т.б. ғылым салалары қауырт дамып, бұл құбылыс кейін Ислам Ренессансы деп аталды. Мысалы, Омейя әулеті халифатында ғылым үйі болды, онда ғалымдар ежелгі грек ғылымының барлық жетістіктерін араб тіліне аударды, ғылымның ерекше формасы, «фәлсафа» қалыптасты.
Еуропада бұл дәстүрді кейін схоластар дамытты. Ғылымның қалыптасуына негіз болған тағы бір тірек алхимия мен астрологияның дамуы болды. Алхимия табиғи заттар мен қоспаларды тәжірибе жасау арқылы зерттеп, химияның қалыптасуының алғышартын жасады. Астрология аспан денелерін зерттеу арқылы астрономияның дамуына ықпал етті. Қайта өрлеу дәуірінде діннің басымдылығы әлсіреді, ғылым рухани өмірдің дербес факторы болып, дүниетанымның (Леонардо да Винчи, Николай Коперник) негізгі тірегіне айналды. Сондай-ақ ғылым табиғат құбылыстарын жан-жақты зерттеп, адамзат танымының көкжиегін кеңейте түсті. 16-17 ғасырларда ғылымда болған терең өзгерістер алғашқы ғылыми революцияға (Галилео Галилей, Иоганн Кеплер, Уильям Гарвей, Рене Декарт, Христиан Гюйгенс, Исаак Ньютан және т.б.) алып келді. Ғылымның қарқынды дамуы, дүниенің жаңа бейнесін қалыптастырудағы рөлінің артуы, жаңа дәуірде ғылымды жоғарғы мәдени құндылық ретінде тануға, көптеген философиялық мектептер мен бағыттардың ғылымға қарап бой түзуіне ықпал етті.
Сауда жасау маркетингі
Сауда жасауда біз білуге міндетті тағы бір жайт бұл - маркетингтік жүріс. Яғни, қандайда бір сауда жасайтын адам алатын тауарының өзіне қаншалықты қажеттілігін тереңірек білгені дұрыс.
Жалпы, маркетингтік жүріс дегенде алдымен жоспарланбаған шығыс жасаған себепті жазып отыру керек. Сондай-ақ өзіңіздің көңіліңіз әбден толғанша болған жағдайларға талдау жасауды жалғастыра берген жөн. Негізінен сауатты саудаласуға қатысты қаржыгерлер: «соңғы уақытта «ақша жоқ» деген сөз тіркесін жиі-жиі естуге тура келеді. Ақша, әрине бәрінде де бар, бірақ неге екені белгісіз, әйтеуір ешкімге жетпей жатады. Ақшаның жетіспеушілігі еңбекақысы төмен адамдарда ғана емес, жалақылары әжептәуір адамдарда да кездесіп жатады. Сондықтан бізге заманға сай үнемдеуді үйренген абзал. Үнемделген теңге де таза еңбекпен келеді. Негізінде еңбектеніп тапқаннан гөрі, үнемдеген әлдеқайда жеңіл болады» деседі. Қаржыны үнемдеу тұрғысында отандық кәсіпкерлер қолда бар ақшаны үнемдеудің, қарызға белшеден батпаудың, қажетті затқа қиналмай қол жеткізудің мынадай біршама тетіктері бар екенін алға тартады: а) Біріншіден, әмияныңызға көп ақша салып жүруден сақтаныңыз. Бұл сізді үнемділікке бастайтын бірінші жол. ә) Екіншіден, жалақы алған күні дүкендерге әсіресе киім дүкендеріне, базарға барудан бас тарта тұрыңыз. Себебі сіз қолыңызға тиген ақшаның буымен ертеңгі күніңізді ойламай, өзіңізге қажетсіз нәрселерді көптеп алып қоюуыңыз мүмкін. б) Үшінші бір жадыңызда ұстайтын нәрсе – қолыңызға қаржы тиген соң алдымен үйіңізге қажетті азық-түліктің легін жазып, тізіп алыңыз. Сосын азық- түлік алуға барғанда әрқайсысының тұсына қанша мөлшерде ақша кеткенін белгілеп қойыңыз. Бұл да кеткен ақшаның есебін шығаруға өте қолайлы дүние. в) Төртінші бір ескерер жайт – егер жекеменшік көлігіңіз болып, ал оның шығынын өтеуге қолыңыздағы қаржыңыз жетпесе, дереу көліктен бас  тартыңыз немесе шығыны аз көлікке ықыласыңыз аусын. г) Бастысы күнделікті жұмсаған қаржыңызды дәйім белгілі бір дәптерге есептеп жазып отырыңыз. Бұл отбасы бюджетінен шыққан шығыс пен кірісті есептеуге,үнемдеугетаптырмайтын – тәсіл.
Жаһандық энергетикалық дағдарыс
Жаһандық энергетикалық тоқырау соңғы жылдары жиі-жиі бой көтере бастаған экономикалық дағдарыстардың негізгі себебіне айналды. Дүниежүзілік дағдарыстардың созылмалы сырқаттары қолданыстағы энергетиканың мүмкіндіктерінің сарқылып бара жатқандығын байқатады. Енді ол тауардың өзіндік құнын арзандатып, экономикалық өсімге қол жеткізуге тиімді жағдай жасай алмайды. Энергетикалық қуат көздерін игерудің күннен- күнге қиындауы және оның бағасының қымбаттауы экономикалық дамудың болашағын тығырыққа тіреді. Осыған байланысты бүгінгі таңда адамзаттың алдыңғы қатарлы ақыл-ойы «энергетикалық тоқырау», «энергетикалық қатер»,
«энергетикалық төңкеріс» атты ұғымдар төңірегінде толғануда.
Жаһандық энергетикалық тоқыраудың бастау алғандығы туралы осыдан 6 жыл бұрын жазған «Жаһандық энергетикалық қауіп: аңыз бен ақиқат» атты мақаламызда «Сонымен қазір өркениет әлемін толғандырып отырған энерге- тикалық қауіпсіздік мәселесінің астарына үңіліп көрейік. Бүгінде әлем  бойынша бір күнде 85 миллион баррель мұнай тұтынылады екен. Ал 2020 жылы бұл көрсеткіш 100 миллион баррельге жетпек. Соңғы кезде халқы да, экономикасы да күрт өскен Үндістан мен Қытайдың сұранымын ескергенде, қазір күніне 3,5 миллион баррель мұнайды көп өндіруге тура келеді.  Энергетика жөніндегі халықаралық агенттіктің деректеріне сүйенсек, Азияда мұнай тұтыну жыл сайын 3-4 пайызға, газ тұтыну 4-6 пайызға артып отыр. Көмірсутегіне деген Үндістан мен Қытайдың барған сайын артып бара жатқан сұранысы осы шикізат көздерін шығарушы елдердің экспорттық қуатын әртараптандыруға мәжбүр етуде».
Достық пен татулық – таптырмас бақыт
Татулық пен достық – мағынасы тереңде жатқан асыл сөз. Қазақта
«жалғыздың үні шықпас, жаяудың шаңы шықпас» болмаса «жалғыз жүріп жол тапқанша, көппен жүріп адас», немесе «бөлінгенді бөрі жейді» деген аталы сөзі бар. Жалғыз адам айдалада өскен ағашпен тең. Сондықтан да «Жалғыздық құдайға ғана жарасқан, адамның күні адаммен» дейді. Ал көппен қарым қатынаста болу-береке, бірліктің, татулықтың ізгі бастауы болмақ. Адам баласы әр атқан таңдағы күнін игілікті істермен бастап, берекелі тірлік етсе, айналасындағы жандарға шапағатын тигізсе нұр үстіне нұр болары сөзсіз. Ізгі ниетті, жаны таза адал жандар осылайша көптің «алтын алма, алғыс ал, алтын деген жер сыйы, алғыс деген ел сыйына» ие болады.
Татулық пен достық – ынтымағы жарасқан көп ұлтты қазақ елінің ежелден қонақжай табиғаты.
Татулық пен достық – айналадағы дос құрбыларыңның өзіңе деген құрметі. Ойыңдағы сырды айтып бөлісер, адал дос адамға әрқашан қажет. Досыңа адал болу қасиетіде арадағы татулық пен сыйластықтан туады. Ал ешкіммен тату болмасаң, досыңа көмек керек жерде болыспасаң, олармен бірікпесең кімді серік етесің! Ендеше «татулық – бұзылмайтын қорған» екені рас.
Татулық пен достық – отбасындағы туған туысқандар үшін де маңызы терең. «Абысын тату болса, ас көп, ағайын тату болса ат көп», «жақыныңды жат етсең елге күлкі боларсың», «туысы бірдің уысы бір», «жақыныңды жаттай сыйла, жат жанынан түңілсін», «жақсы ағаң –орман, жақсы інің-қорған» деген аталы сөздер осының айғағы. Өз үйінде сыйласпаған жан көпшілікпен сыйыспайды.
Татулық пен достық – қазақ жерін мекен ететін түрлі ұлт пен ұлыстың барлығы еліміздің дамуына елеулі үлес қосып келе жатқаны.Достық пен татулық, тұрақтылық пен рухани келісім бар жерде береке де бар. Татулық пен достықтың жеңісі жалғасын таба берсін деп тілейік!
Кәсіп – бақыттың шырағы
Қазақ өзінің малын қой-ешкі, жылқы, түйе, сиыр деп төрт түлікке бөледі. Осы төрт түлік малдың әрқайсысын қазақ халқы барынша өнімді, толық пайдалануды үйренді. Бұдан басқа да үй хайуандарының ( есек, ит, шошқа, т.б) өнімін пайдалануы мүмкін еді, бірақ арам деп етін жемейтін, сүтін ішпейтін.
Мал бағудың өзіндік тәсілдері бар, онымен айналысқан ел малдың қасиетін, кемшіліктерін жете білген. Мал шаруашылығы егін шаруашылығына, балықшылықққа қарағанда еңбекті көп қажет етеді. Әйтсе де қазақ осы тіршілікте де поэзияны, әсемдікті тауып көре білді. Егінші алты ай жаз ауыр еңбек еткенімен, қыс айларында азадап тыныс алады, балықшы да солай. Ал мал шаруашылығында керісінше, қыста тіршілік, еңбек қиындай түседі де, жазда ғана жайлауда қазақ біраз сайрандап қалады. Көшпелі мал шаруашылығы жыл мезгілінің төрт кезеңінен тұрады: қыстау, көктеу, жайлау, күздеу.
Жер-судың ыңғайына қарай жайлау мен қыстаудың арақашықтығы әртүрлі келеді. Таулы жерлерде жайлау жақын болады, 100 шақырымнан аспайды; жартылай көшпелі немесе, отырықшы шаруашылықтың көші-қоны оданда қысқа, 20-30 шақырымдай. Ал тегіс даланы мекендеген қазақтардың жайлауы мен қыстауының арасы 600-700, тіпті мың шақырымнан асады. Көші- қоны ұзақ шаруашылықтарда сиыр малы болмайды.
Қой шаруашылығы қазақтың көшпелі шаруашылығының негізі болып табылады. Кең-байтақ жердің шөбі мен суы – тиімді пайдаланудың кезіндегі ең бір ұтымды тәсілі. Солтүстік Қазақстанның суығына, ұзақ қысы, қалың қары мен боранына қой малы шыдамайды, жабулы қорасыз, мол дайындалған пішен, жем-шөпсіз қырылып қалады.
Ал Оңтүстіктің қысында жазда жиған күйімен қиналмай, қыстан шығып, көктемде екі-үш қойдың біреуі – егіз қозы табады. Екі ешкінің бірі егіз лақ табады. Осындай жағдайда мыңдаған жылдардың барысында денсаулығы күшті, тез ет алғыш, табиғаттың ыстық-суығына көнбіс қазақтың қойы пайда болады. Ал ірі қошқарлары көп жағдайда мүйізді, қызғылт, қоңыр, ақ, қара түсті болып келеді, құйрығы сойғаннан кейін өлшегенде екі пұттан астам шыққанын ақсақалдар әңгімелеп отыратын. Бірақ малдың күйін осындай жағдайға жеткізу үшін, малға деген зор ықылас, асқан шеберлік пен еңбекқорлық керек.
Қыз өссе, елдің көркі
Қызын ардақтап, қырық үйден тыйым салып, тәрбие берген қазақ қыздарынан талай ел аналары шыққан. Солардың бірі – ерлігі ерен, Сақ патшайымы болған Тұмар ана. Томирис – Тұмар патша өз елінде талай жыл билік етіп, қара қылды қақ жарған әділдігімен, данышпандығымен, көрегендігімен халқын талай таңғалдырған.
Қазақ қыздарында батыр, батылдығынан бөлек, Зере, Ұлжандар мейірімділігі мен даналығы арқылы үлгі болған. Ұрпақ тәрбиесіне де аса мән берген Ұлжан баланы дәретсіз емізбеген, атаның ұлы емес, адамның ұлы етіп тәрбиелеген. Адалдығы үшін Құнанбайдың өзі рахмет, алғысын айтқан. Ақылдылығы, зейінділігі және мейірімге толы Зеренің ізгі жүрегі арқылы Абай –	Абай атанды десек те болады. Тоғжан мен Әйгерім сынды аруларымыз – өнердің, сұлулықтың, тектіліктің белгілері. Болмысы нәзіктік пен әдептен жаралған, талай батырдың жүрегіне «жара» салған Қыз Жібек, Баян сұлу сынды қыздарымыз сұлулық пен әсемдіктің ұранына айналған.
Ерлерімізбен бірдей ерлік көрсеткен Әлия мен Мәншүктей батырлар да бар. «Шығыстың қос шынары» атанған ондай аруларымызды жадыдан өшіру мүмкін емес. Өскелең ұрпақтың бақытты болашағы үшін бастарын тәуекелге тіккен Ләззат пен Сәбиралар Тәуелсіздік үшін күресті. Көк байрағымыз көгімізде желбіреген, күллі әлеммен бірге замана көшіне ілескен еліміздің ертеңі үшін батыр қыздарымыздың ерлігі ұрпаққа үлгі болып қала береді.
Әр халықтың бала тәрбиесіндегі өзіндік ерекшеліктері арқылы мәдени құндылықтары қалыптасады. Ата-бабамыз ұл баланы ертеңгі абыройлы әке, қадірлі отағасы, елді қорғайтын ер, батыр, би, ақын, ұлттың намысты азаматы ретінде әділдікке, қайсарлыққа, кешірімді болуына, өнерге, білімге, салт- дәстүрімізді сақтауға тәрбиелеген.
Ұл бала – қазақта шаңырақ иесі, ер-азамат – ата-ананың отын тұтатушы болып саналады. Қазақ отбасының ерекшелігі жасы кішісінің үлкеніне «сен» деп сөйлемеуі, алдын кесіп өтпеуі, үлкен тұрып кішінің, әке тұрып ұлдың, шеше тұрып қыздың орынсыз сөйлемеуінде. Қазақ отбасындағы үлкенді құрметтеу әдеті жауапкершілік, адамгершілік сезімдерін туғызған. Дұрыс бағытқа бағдарлау көп жағдайда абыройлы әкеге, үлгілі отағасына, қадірлі ағаларына байланысты.
Халқымыз ұл бала тәрбиесіне ерекше көңіл бөлген. Қай халықта болмасын, ұл бала тәрбиесі – әке меншігінде. «Ата көрген оқ жонар, шеше көрген тон пішер» дей отырып, қазақ отбасында әкелер өзінің білетін бар өнерін ұлдарына үйретіп, оларды мерген, аңшы, яғни «сегіз қырлы, бір сырлы» жігіт етіп тәрбиелеген. Бала ес білгеннен бастап, оның құлағына «сен ертеңгі шаңырақ иесісің, болашақ әкесің, арқа сүйер жарсын, отбасының асыраушысысың, сондықтан да жаманнан жирен, жақсыдан үйрен» деген сөздерді құйып отырған.
Халқымыз ер баланың 12-15 жасынан бастап, оның алдында өмірдің дайындаған талай қиын-қыстау шақтары мен қуанышты сәттері бар екендігін ескере отырып, «Аты аталмаған жігіттен аты аталған төбе артық» деп намыстандыратын, «Айтсаң, үйде туып, түзде өлетін жігіттерді айт» деп таңдандыратын, «Өнерлі жігіт өрге озар, өнерсіз жігіт жер соғар» деп шамдандыратын, «Ерді намыс өлтіреді, қоянды қамыс өлтіреді», «Ерлік білекте емес, жүректе» деп қайраттандыратын, «Ақыл жастан, асыл тастан» деп сеніміне шек келтірмейтін, «Атадан ұл туса игі еді, ата жолын қуса игі еді» деп армандайтын еді халқымыз.
Қазақтың ұлы ойшыл ғұламаларының бірі Ж.Баласағұни өзінің «Құтты білік» дастанында балаға тәрбиені отбасында бер, «ақ маңдайлы ұл-қыз туса, үйіңде өсір, бөтен жерде қалдырма» деп келер ұрпаққа өсиет ете отырып, баланы жас кезінен білім мен өнерге, еңбекке баулу арқылы жаны мен тәні сабақтас жетілген парасатты ұрпақ өсіретінімізді атап көрсеткен.
Қазақстанның су ресурстары
Каспий теңізі - Еуропа мен Азия аралығында орналасқан жер шарындағы ең үлкен тұйық көл.
Үлкендігіне қарап, оны теңіз деп атайды. Аты XVI ғасырдың аяғында осы теңіз жағасында қоныстанған Каспи тайпаларына байланысты қалыптасқан. Грузияда Каспи қаласы қазір де бар. Сонымен бірге Гиркан (I ғасыр), Хазар (ІІ- Х ғасыр), Хвалын (Х-ХІІІ ғасыр) және т.б. тарихи атаулары бар. Олар соңғы үш мың жылдағы өмір сүрген халықтардың қойған аттары.
Каспий теңізі неоген дәуірінің аяғында жер қыртысының көтерілуінен Қара теңізден бөлінді. Бұл кезді Каспий теңізінің пайда болған уақыты деп есептеуге болады. Каспий теңізінің жалпы ауданы 376 мың км2. Оның беті теңіз деңгейінен 28 м төмен жатыр. Теңіз солтүстіктен оңтүстікке қарай 1200 км-ге созыла орналасқан. Теңіздің ендірек жері - 435 км, ал енсіз жері - 193 км. Каспий теңізінің жағалау сызығының ұзындығы - 7000 км. Оның суы 5 мемлекеттің нсағалауын шайып жатыр. Жағалау сызығының Қазақстан үлесіне - 29% (2340 км), Ресейге - 9%, Әзірбайжанға - 20%, Түрікменстанға - 21%, Иран Ислам Республикасы- 14% тиеді.
Каспий теңізіне 130-ға жуық өзендер мен ағынды сулар Құнды. Олардың теңізге қүятын жиынтық ағыны жылына орташа есеппен 300 км3. Осы мөлшердің 80%-ы Еділ өзені- нің, 5%-ы - Жайықтың үлесіне тиеді. Ағынның 10-11%- ын Батыс жағалаудағы өзендер Терек, Сулак, Самур, Кура және т.б. береді. Қалған 4-5%-ы Иран жағалауы өзендерінен келеді. Шығыс жағалауларда тұрақты ағын сулар жоқ.
Каспий теңізі қазаншұңқырларының бедеріне қарай үшке бөлінген. Солтүстік бөлігінің шегі Маңғыстау түбегібойымен өтеді. Ортаңғы бөлігі содан Апшерон түбегінедейін созылған, қалған жері оңтүстік бөліктің үлесіне келеді. Солтүстік бөлігі таяз, көп жерінде 5 м-ден аспайды, ең терең жері 26 м, жалпы теңіз ауданының 24%-ын алады. Орталық Каспийдің орташа тереңдігі 200 м, ең терең жері 788 м, жалпы теңіз ауданының 36%-ын қамтиды. Оңтүстік бөлігінің орташа тереңдігі 345 м, ең терең жері 1025 м, теңіз ауданының 40%-ын, ал теңіз суының 66%-ын алып жатыр.
Қазақстанға жататын солтүстік және орта бөлігінің солтүстік анағұрлым тайыз болып келеді. Аралдар саны аз, жалпы ауданы 2045 км2. Қазақстан жерінде олардың 88%-ы орналасқан. Ең ірілері Төленді аралдар тобындағы (архипелаг) Құлалы(73 км2) және Морской (65 км2) аралдары. Каспийге шығыс жақтан Маңқыстау, Түпқараған, Бозашы сияқты үлкен түбектер сұғына еніп жатыр, шығыс жағалауында шығанақтар да көбірек кездеседі. Олардың қатарында Маңқыстаумен Қазақ шығанақтарыбар. Ауданы 376 000 км2. Меридиан бағытында1200 км-ге созылған, орташа ені 300 км. Жағалау сызығының Ұзындығы 7000 км.[1]
Ірі шығанақтары: Маңғыстау шығанағы, Қазақ шығанағы, Қарабұғазкөл, тағы басқа 50-ге тарта аралдар бар (ірілері: Құлалы, Шешен, Артем, тағы басқа).
Ірі түбектері: Маңғыстау түбегі, Апшерон, Аграхан, Красноводск, Шелекен.
Ойпатты тегіс жағалау басым. Жағалауында теңіз суының бұрынғы жоғары тұрған кезеңін дәлелдейтін теңіз террасалары көп.
Тарихи тұлғалар
Дінмұхамед Ахметұлы Қонаев – аса көрнекті мемлекет және қоғам қайраткері, үш мәрте Социалистік Еңбек Ері, Қазақ ҚСР Ғылым академиясының академигі, техника ғылымының докторы, КСРО, шетел ордендері мен медальдарының иегері. Верный (қазіргі Алматы ) қаласында, қызметкердің отбасында өмірге келген. Орта мектепті бітіргеннен кейін Қазақстан Өлкелік комсомол комитеті оны Мәскеудің Түсті металл институтына оқуға жібереді. Институтты ойдағыдай бітіріп, тау-кен инженері мамандығын алған Д.Қонаев Балқаш мыс қорыту комбинатының Қоңырат руднигіне жұмысқа орналасып, онда бұрғылау станогының машинисі, цех бастығы, рудниктің бас инженері және оның директоры болып істейді. Екінші дүниежүзілік соғысының қиын күндерінде ол тылдағы жұмысты ұйымдастыруда іскерлігімен көзге түседі. «Алтайполиметал» комбинаты бас инженерінің орынбасары, Риддер руднигінің және КСРО қорғасын-мырыш өнеркәсібінің ең ірі кәсіпорындарының бірі – Лениногор кен басқармасының директоры қызметтерін атқарды. 1942-52 жылдары Қазақ КСР Министрлер Кеңесінің төрағасының орынбасары болып қызмет етеді. Осында жүргенде Қазақстан ғалымдары оған зор сенім көрсетіп, оны Қазақ КСР Ғылым академиясының академигі және оның президенті етіп сайлайды. Тау-кен ісі саласының ірі ғалымы Д.Қонаев республика ғылымының дамуы жолында зор еңбек сіңіреді.
Ғылыми – ұйымдық жұмыстарды жақсарту,ғылыми зерттеулердің негізгі салаларын білікті кадрлармен нығайту шаралары оның басшылығымен жүзеге асырылады. Д.Қонаев 1955-60 және 1962-64 жылдары Қазақ КСР Жоғарғы Кенесінің төрағасы, 1960-62 және 1964-1986 жылдары Қазақстан комунистік партиясының Орталық комитетінің бірінші хатшысы болды.Ол Қазақстанның экономикасы мен мәдениетін өркендету жолына озінің білімін, мол тәжірибесін және ұйымдастырушылық қабілетін аянбай жұмсай білді. Ол бірнеше мәрте КСРО Жоғаргы Кенесінің депутаты болып сайланды. СОКП-ның ХІХ сьезінен бастап, кейінгі сьездерінің бәріне делегат болды.Парламент және партия делегациясын басқарып, әлденеше рет шетелдерде болып қайтты. 1956 жылдан бастап СОКП Орталық комитетінің мүшесі болды. Д.Қонаев өз заманының ұлы саясаткері бола білді. Ол билік басында болған уақыт қаншалықты күрделі, қарама-қайшылықты болғанымен, елдің экономикасын, әлеуметтік саласын, ғылымын, ұлттық мәдениетін дамыту ісінеайтулы еңбек сіңірді. Түрлі деңгейдегі партия және кеңес қызметін атқара жүріп, орталықтың өктем саясатынң ығымен кете бермей, ел мүддесін, болашақ қамын да бір сәт естен шығарған жоқ.
Алпысыншы жылдардың басында Н.С.Хрущевтің озбырлығымен Өзбекстанға беріліп кеткен қазақ жерінің біраз бөлігін қайта қайтарып алуы соның айқын бір дәлелі еді. 1986 жылы СОКП Орталық Комитетінің Бас хатшысы болып М.С. Горбачевтің келуіне байланысты Д.Конаев Қазақстан Компартиясы Орталық Комитетінің бірінші хатшылығынан босатылды. Орталықтың жүргізіп отырған әділетсіз саясатына қарсы республика жастары өз қарсылықтарын білдіріп алаңға шықты. Бұл әйгілі Желтоқсан оқиғасына ұласты.
Дінмұхамед Ахметұлы Қонаев Республика партия ұйымын басқарған ширек ғасырға жуық уақыт ішінде өзінің үлкен мәдениеттілігімен, иман жүзді ізеттілігімен танылып, халық дәстүрін жақсы білетін, тағылымы терең, ой-өресі биік жан екенін көрсетті. Кейін мемлекет ісінен қол үзген кезде де ол білімдар білікті жан ретінде елде жүріп жаткан реформа бағыттарын, қоғамды демократияландыру қажет екенін терең сезініп, қолдай білді. Өзі өмір сүрген күрделі уақыттың адал перзенті бола білген абзал азамат 1993 жылғы тамыздың 22-сінде, 82 жасқа қараған шағында кенеттен қайтыс болды.
Қызым – жағадағы құндызым, ұлым – аспандағы жұлдызым
Қазіргі жаһандану кезінде үздіксіз білім беру процесі өмірімізге дендеп еніп кетті. Бала дүниеге келген күннен бастап қоғам назарында.
Баланың тәрбиесіне ықпал ететін негізгі төрт нәрсе бар: отбасы мен өскен ортасы, балабақша, мектебі мен достары. Міне, бұлар үйлесім тауып, адам тәрбиесіне сергек қараса ұлтқа қауіп төнбес еді. Кез келген ұлттың ұлт болып қалыптасып дамуы үшін оның ұлттық санасы, ұлттық құндылығы болуы керек.
Сондықтан ұрпағымыздың ұлттық құндылықтарды бойына сіңіріп, ел қамын ойлайтын азамат етіп тәрбиелеуіміз керек. Ұлттық тәрбиені бойына дарытуда Елбасы Н.Әбішұлының мына бір ұлағатты сөзі бағдаршам болмақ:
«Еліңнің ұлы болсаң, еліңе жаның ашыса, азаматтық намыс болса, қазақтың ұлттық жалғыз мемлекетінің нығайып, көркеюі жолында жан теріңді сығып жүріп еңбек ет. Жердің де, елдің де иесі өзің екеніңді ұмытпа».
Тәрбие – жеке тұлғаның адамдық бейнесі, мінез-құлқын қалыптастырып, өмірге бейімдейтін үрдіс. Ол бесіктен басталады. Оның негізгі мақсаты адам бойына ізгілік, инабаттылық, мейірімділік, қайырымдылық, яғни адами қасиеттерін,  тіршілікке  қажетті  дағдыларын  қалыптастыру  болып  табылады.
«Тәрбие тал бесіктен басталады», – дейді халық. Тал бесіктен бастау алған тәрбие ғана жемісті болмақ. Баланың иманды, қайырымды азамат боп ер жетуі алдымен, ата-ананың тәрбиесіне, қоршаған ортаның үлгі-өнегесіне байланысты.
«Ұяда не көрсең, ұшқанда соны ілесің» деген ұлағатты сөз тегін айтылмаған.
Жойылып бара жатқан жануралар мен өсімдіктер
Қазақстанның биологиялық алуантүрлілікті сақтау қауымдастығы «Жыл құсын» 2006 жылдан бастап жариялап келеді. Алғаш рет «Жыл құсы» ретінде сирек кездесетін дала қызғыш құсы атанды. 2007 жыл – қарлығаш, 2008 жыл – тырна, 2009 жыл – бозторғай, 2010 жыл – қараторғай, 2011 жыл – сары шымшық, 2012 жылы – дала қыраны жылы ретінде атап өттік.
Қауымдастық шиқылдақ қазды биылғы жыл құсы деп жариялады.
Қауымдастық хабарламасына қарағанда, соңғы 30 жылда шиқылдақ қаздың саны жеті есе кеміген.
«Көктемде қаздар мен суда жүзетін басқа да құстарды атуға тыйым салу арқылы сиреп бара жатқан құс түрлерін сақтап қалуға көмектесуі мүмкін. Қазіргі таңда шиқылдақ қаз құрып бара жатқан құс ретінде Қазақстанның Қызыл кітабына енгізілген», - делінген хабарламада.
Биыл шиқылдақ қаз туралы брошюралар мен постерлер дайындалды. Қызыл кітапқа енгізілген құс туралы материалдар тұрғындар, әсіресе
Қазақстанның солтүстігіндегі аңшылар мен қорықшылар арасында таратылады.
Қазақстанда аулауға рұқсат етілген ақ тұмсық қазға өте ұқсас келетін шиқылдақ қазды солтүстік өңірлерде ғана кездестіруге болады.
Шиқылдақ қаз (Anser erythropus) – Anser тұқымына жататын "сұр" қаздардың арасындағы ең кішкентай қаз. 30 жыл бұрын шиқылдақ қазды аулауға рұқсат берілсе, бүгінгі таңда бұл құс Халықаралық Табиғатты Қорғау Одағының Қызыл кітабына енгізілген. Көптеген зерттеулердің нәтижесінде шиқылдақ қаздың саны 6-7 есе кеміген деген тұжырым жасалды. Қазіргі таңда шиқылдақ қаздың әлемдік популяциясының 99,9% Ресейде және 40 жұптан құралған кішігірім топ Норвегияның солтүстік шығысында қоныстанған. Әлемдік популяция саны шамамен 25-35 мың қазды құрайды.
Шиқылдақ қаздың Еуропа елдерінен мүлде жоғалып кетуі әбден мүмкін. Сондықтан да бұл қаз түрінің табиғатта сақталып қалуы Ресей мен Қазақстандағы ұялау және қоныс аудару жолдарында атқарылатын сақтау жұмыстарына тікелей байланысты.
Шиқылдақ қазды көзінің айналасындағы жарқын сары дөңгелек сызықтан ажыратуға болады. Тұмсығы қысқа, кішкентай, үш қырлы, ақшыл қызғылт. Жоғары маңдайына байланысты, басы дөңгелек көрінеді. Маңдайындағы ақ дақ ұзарып көзіне дейін жетеді, кейде төбесіне дейін жетеді. Басы мен мойны төсіне қарағанда қошқылдау. Аяғы сары, қызғылт сары. Жас қаздарда тырнақтары қара болып, басында ақ дағы болмайды. Денесінің ұзындығы 53-66 см, салмағы 1,3-2,3 кг.
Наурыз –ұлыстың ұлы күні
Қазақ халқының тұрмыс-тіршілігінде, әдет-ғұрпында ерекше орын алатын, ертеден мерекеленіп келе жаткан мейрамның бірі-Наурыз күні. Наурыз –парсы сөзі, қазақша айтқанда «Жаңа күн» деген ұғымды білдіреді. Күн –жыл сайын наурыз айының 22-де мерекеленетін болған. Яғни бұл күн мен түннің теңелетін, қардың еріп, көктің шыға бастайтың кезі.
Осы кезде мал төлдеп, шаруаның арқа-басы кеңіп, аққа аузы тиген. Сондықтан Наурыз күнін ертедегі адамдар жаңа жылдың басы – «Ұлыстың ұлы күні» деп есептеп, зор қуанышпен қарсы алған. Жұрт жақсы киініп, ауыл аралап, бірін-бірі жаңа жыл – Наурызбен кұттықтап, сағынышты көрісулер, ыстық құшақ қауышулар үстінде бір-біріне игі тілек тілесіп, адал ниетпен, ақ бата беріскен. Мұны олар өлең, тақпақ арқылы білдіріскен. «Аманба! Ұлыс оң болсын! Ақ мол болсын, қайда барса, жол болсын! Ұлыс бақты болсын, төрт түлік ақты болсын! Ұлыс береке берсін! Бәле –жала жерге енсін!- деп, немесе;
«Ұлыс күні» кәрі-жас, құшақтасып көріскен. Шалдар бата беріскен, Сақтай гөр деп теріс істен!» Кел, таза бақ, кел десіп, Ием тілек бер десіп!» - деген тәрізді тілек айтысқан. Бұл өлең-жырларда, біріншіден, ерте кездегі шаруа адамдарының арман тілегі айтылса, екіншіден, «әр нәрсенің жаратушы иесі бар, соған жалбарынсақ, жаманшылықтан сақтайды» деген сияқты діни наным- сенім де байқалады.
Наурыз мейрамында қазақ халқы «Наурыз көже» ішіп, ән шырқап, күй шертісіп, балуан күрестіріп, ойын-сауықпен өткізген. Наурыз мейрамын қазақтармен бірге көрші өзбек, қырғыз, қарақалпақ т.б. жұрттар да осылай тойлайтын болған. Орта Азия әкімдері кейбір зындандарға салынған тұтқындардың қол-аяғын босатып кешірім берген. Қарапайым халықтың
«Наурызда Самарқанның көк тасы да жібиді» дейтіні сондықтан болса керек. Наурыз – діни мейрам емес, халық мейрамы, «Аурулар сауығамыз деп, аштар тойынамыз деп, жалаңаштар киінеміз де күн көреміз» дегендей жұрттың бәрінде келешектен үлкен үміт, жылы шырай сезіліп, «бәріміз де табиғаттың перзентіміз, оның бергеніне риза болайық» дегендей ой-пікір өзекті орын алған. Наурыз мейрамын атап өту соңғы елу жыл ішінде аяқсыз қалып келген еді. Ұзақ жылғы үзілістен кейін 1988 жылдан бастап, бүкіл республика жұртшылығы Наурыз мейрамын зор қуанышпен атап өтетін болды.
«Мәңгілік Ел» идеясы
Жетістік – кеңесе білген жерде, бірлік пен тірлік бар жерде. Солай болғанда ғана Елбасы өз Жолдауында атап көрсеткендей Жалпыұлттық идея – қазақтың Ұлттық Шаңырағы – Қазақстан құт пен берекенің, ынтымақ пен ырыстың ошағына айналмақ. Мәңгілік Ел болу үшін қазақ – шаңырақ, этностар –	уық, ынтымағымыз – кереге болу қажет.
Бүгінде, Қазақстан әлемнің төрт бұрышына түгел мәшһүр, ұлттық мемлекеттiлiкке тән барлық қадір-қасиеті мен рәміздерін қамтамасыз еткен мемлекет. Саяси егемендігіміздің іргетасы экономикалық жетістіктермен бекітілуде. Ұлтаралық татулық пен халықтар достығы саяси тұрақтылығымыздың мәуелі мәйегiне айналып отыр. Тіліміз бен діліміз, мәдениетіміз бен әдебиетіміз жанданып, жаңарып жатыр.
Еуразия атты қарт материк талай аласапыран оқиғаларды басынан өткізсе де, осы апайтөс құрлықтың дәл кіндік ортасындағы ұшы-қиыры жоқ Ұлы даланы «үстінде көк аспан, астында қара жер жаралғаннан бері» мекен етіп  келе жатқан халқымыз әр кезде де Бостандық, Еркіндік, Азаттық ұғымдарымен ұлықтанып келеді. Бас-аяғы бес жарым ғасыр ішінде қазақ халық ретінде, Қазақстан мемлекет ретінде небір тар жол, тайғақ кешуден өттi. Керей мен Жәнібек, Хақназар мен Тәуке хандар тұсында азуы алты қарыс көршілерінен еш қаймықпай, қалыспай, терезесін тең ұстап, ел мен жұрт үшін қой үстіне бозторғай жұмыртқалаған заман орнатты. Ұлттық мемлекеттілікке деген ұлы махаббаттың, еркіндік сүйгіш ерік-жігердің, тәуелсіздікке деген арманын дүниедегі бар асылына балаған асқақ рухтың арқасы.
Айтыс өнері
Қазақ тұрмысында ақындар айтысы-жүйрік аттардың бәйгесімен бірдей болған. Жарыста озған атқа бәйгі беру сияқты, айтысқа түсіп, топ алдында жеңген ақындарға да бәйгі тігіп, бәйге берген. Ел дәстүрі бойынша жарысқа түскен жүйрік те, айтысқа түскен ақын да өз намысы емес, белгілі бір аймақтың, рудың намысын қорғаған. Бәйгеге шапқан аттың озып келуін ат иесі ғана емес, бүкіл рулы ел болып тілеген. Бәйгеде озған атқа шапқан бала  көмбеге таяй бере ат иесінің атын ұрандамай, ру есімін атап ұран салуы осының айғағы. Ал ат бәйгеден келгенде оның бәйгесін рулы елдің бөліске салатыны да
«ас ортақ, бәйге ат ортақ» деп қараудан туған рәсімдер.
Ақын да осылай. Ескі әдет бойынша айтысатын акындардың барлығы да өз руын мақтап, байлығын, мырзалығын, сән-салтанатын дәріптеп, қарсы рудың жаман әдеттерін жіпке тізіп, кемшілік міні ретінде айып етіп, бетке басуға тырысқан. Мысалы Құлманбет өз елінің байларын мақтап сөз таластыртқанда, жыр алыбы Жамбыл:
«Адамдықты айт, ерлікті айт, батырлықты айт, Ел бірлігін сақтаған татулықты айт.
Қарынбайдай сараңдар толып жатыр,
Оны мақтап, әуре болмай, жөніңе қайт,»- деп сөзден сүріндіреді. Ақындар айтысы осындай ел намысының қорғаушысы болғандықтан ақынды әуелі өз руы ішінде сынап алып барып, ұлы дүбірлі үлкен айтысқа жібіретін болған». Шешеннің сөзі ортақ, шебердің қолы ортақ», «Өлең – сөздің патшасы», «Жігітке өлең де өнер, өнер де өнер» деп ақындық өнерді бар өнердің алды санаған ата-бабамыз айтыс ақындарын ел бастаған хандар мен қол бастаған батырлардан кем көрмеген. Ертеде өткен ақындар айтысының дүлділі Біржан мен Сараны, Кемпірбай мен Шөжені, Жанақ пен Орынбайды, Көкбай мен Әріпті, Әсет пен Рысжанды, Жамбыл мен Құлманбетті т.б. рулы елдің ар- намысын қорғаушылар деп, көтермелеп, олардың айтыс өлеңдерін сан ғасыр өтсе де ұмытпай жадында берік сақтап, біздің дәуірімізге жеткізуі, біріншіден, ақындырдың талантын қадір тұтуы болса, екіншіден сол ел, ру намысын қорғаған ақындардың өлең-жырын кейінгі ұрпақтың көкейіне ұялатып, олардың патриоттық сезімін оятудың құралы деп санаған.
Айтыс ақындарынан тапқырлықты, білімдарлықты, өмір тануда сергек сезімталдықты және өзгеге ұқсамас өзіндік сөз саптау ерекшілігін талап еткен. Айтыстың шешендік сөз сайысы, тәрбие мектебі, тапқырлықтың тұғыры болып ерекше бағалануы да сондықтан.
Қазақстан-Байқоңыр-Ғарыш
«Байқоңыр» пайдалануға берілген уақыттан бері 1300-ге жуық зымыран ұшырылған. Республика аумағындағы 47 аймаққа зымыран қалдықтары түскен. 1957 жылғы 1 қазаннан 1999 жылғы 21 қаңтарға дейін, яғни 42 жыл ішінде,	Байқоңыр	космодромынан	1129	зымыран	1115	басқадай	космос кеңістігін зерттейтін аппараттар ұшырылған. Зымырандарды жасаған кезде, оларға экологиялық мінездеме беріледі. Ол зымырандарды ұшырған кезде айналаны қоршаған ортаға өте көп зиян келтірмейтіні ғылыми басшылыққа алынады. Ал зымырандар экологияны бұзатын болса, онда қауіпті зымырандар ұшырылмайды. Байқоңыр космодромы қазақ жеріне орасан зор бақытсыздық әкеліп отырғаны сөзсіз. Ауа райы бұзылып, климат өзгеріп кеткенін айтпай кетуге болмайды. 1996 жылы 14-ші мамыр күні РН "Союз” атты зымыран-тасымалдайтын зымыран апатқа ұшырап, бұрынғы Торғай облысы Амангелді ауданына қарайтын Сарыторғай жылқы заводының территориясына құлап түскен болатын, Арнаулы түрде жүгізілген зерттеулердің қорытындыларына қарағанда, жердің, судың, ауаның агрессивті улы қосылыстарымен ластанғаны анықталған. Олардың тірі ағзаларға тигізетін зиянды әсері орасан күшті екені байқалған. 1997 жылы 20 мамыр күні РН "Зенит” атты зымыран 49 секундтан кейін апатқа ұшыраған болатын. 8 шақырым биіктіктен зымырандағы космостық аппарат жерге құлап түсіп, кенеттен жарылып кеткен.
Бақытқа орай, зымыран апаты космодромның адамдар тұрмайтын бос аймақтарына құлап түскен. Сондықтан да, адамдар шғыны болмаған, улы отынның негізгі бөлігі аспанда жанып кеткен. Дегенмен, 80 тонна керосин, 200 тонна сұйық оттек жерге түскен. Бұл жанармайлар зымыран құлаған 300 шаршы шақырым жердің өсімдіктерін мүлдем жойып жіберген. Жарылған зымыран корпусының жарылғанынан шыққан металл сынықтары Дюраль 1 гектар жерге шашылып кеткен. 1999 жылы 5 шілде күні және 27 қазан күні Қарағанды облысына қарайтын Қарқаралы ауданының территориясына зымыран-тасымалдаушы РН "Протон” зымыран 90 шақырым биіктікте апатқа ұшырап, жерге құлап түскен. Сол жердің тұрғындарына әсер етті ме, жоқ болмаса етпеді ме деген мақсатпен арнаулы түрде ғылыми-зерттеу жұмыстары жүргізіліп, судан, топырақтан, өсімдіктерден үлгілер алынып, олар лабораторияда анализден өткізілген. Зымыранның құлап түскен жері – "Карбышевка” (Көктас аулы) деп аталатын елді мекен.
Қазақстан мен Ресей мемлекеттерінен арнаулы құрылған комиссиялар жұмыс істеп, зымыранның келтірген зиянын анықтады. Ол үшін жерден 195 үлгі, судан - 61, өсімдіктерден 101- барлығы 357 үлгі алынып, Қарағанды қаласының санитарлық эпидемиялық станциясының, әл-Фараби атындағы Қазақ ұлттық мемлекеттік университетінің кафедрасында, Ресей Федерациясының Биофизика институтының лабораторияларында анықтады. Суда, өсімдіктерде, малдардың сүттерінде гептил байқалған жоқ. Топырақтың 3 үлгісінен гептил табылған, оның коцентрациясы ете аз болған. Экологиялық зерттеулер күні бүгінге дейін жүргізіліп келеді
Қазақ жазуының даму жолы
Ерлан: Қырқыншы жылдарға дейін латын әріптерін, одан бұрын араб жазуын пайдаланыппыз. Сонда қазақ халқының ешқандай жазуы болмаған ба?
Әсет: Қазақ халқы өзінің тарихи даму жолында жазуды, әрине пайдаланған.VII-VIII ғасырларда қазақ рулары туысқан түркі халықтарына тең ортақ Орхон-Енесей, Талас және көне ұйғыр жазуларын қолданған. Кейін араб жаулаушылары мұсылман дінін енгізуімен байланысты көне жазуымызды қолданыстан ығыстырып шығарған. Көне жазуымыз тасқа қашалып жазылған жазу ескерткіштерінде ғана сақталып қалған.
Ерлан: Сына жазуы деген сол ма?
Әсет:Ия, сол. Ол қазіргі түркі халықтарының төл жазуы еді. Басқа түркі халықтары сияқты мұсылман дінін қабылдаған қазақ рулары араб жазуын пайдалануға көшті: одан бері мың жылдай уақыт бойы – 1924 реформа жасалды. Мұны халқымыздың зиялы азаматы, соған дейн-ақ бірнеше оқулықтар жазған Ахмет Байтурсынов ұсынды. Жаңа араб жазуына негізделген альфавитті Жәдид (Жаңа) деп атап, оны 1929 жылға дейін қолданып келдік. Содан кейн 1929 жылдан 1940 жылға дейін латын әрпін қолдандық.
Ерлан: Бұған не себеп болды? Неге өзгерді?
Әсет: Бұл да – сол кездегі тотолитарлық жүйенің жұмысы. Егер халқымыз араб әріпімен қалса, дінді уағыздап кетеді деп есептеді. Кеңес өкіметінің тұсында тілімізге орыс сөздері жөнді-жөнсіз қаптап енді. Ал бұларды латын әрпімен белгілеу тағы да қиындық келтірді. Ақыры 1940 жылы орыс графикасына негізделген әріпке көштік, міне содан бері осы әріпті қолданып келеміз.
Ерлан: Соңғы кезде қайтадан латын жазуына көшу сөз болып жүр ғой ... Әсет: Иә, ондай сөз болып жүргені рас. Бұл – әлі басы ашылмаған мәселе.
Жолың болсын, жолаушы
Үлкен адамдардың әңгімесіне ден қойып, құлақ түрсеңіз, «жол кеспесем, амандық болса, топырақтан тысқары болсам» деген тіркестерді жиі естиміз. Жолдың мағыналық ауқымы біздің күнделікті тұрмыста жиі қолданып жүрген ұғымнан әлдеқайда кең.
«Атаның ақ жолы», «Есім салған ескі жол», «Қасым салған қасқа жол»,
«Жолы үлкен», «Әйелдің жолы жіңішке», «Жолын болсын, жолдасың Қыдыр болсын» деген сөздер қадым заманғы қалыптасқан ұлттық рухани мұрамыздың алтын тамыры іспетті. Адамзат тарихындағы ең алғашқы тас кітаптардың авторы, түркі халқының еңбегі тасқа басылған тұңғыш жырауы Иоллық Тегіннің есімінің өзі «Жолы үлкен» дегенді білдіреді.
Сан ғасырлар бойы халқымыздың санасына сіңіп, сараланып жеткен бай дәстүрлерінің бірі – ырым ғұрыптары. Жақсылық нышандарына жоралғы, жамандыққа тыйым ретінде айтылатын ырымдар халқымыздың баладан бастап үлкенге дейін ұлағаттылыққа тәрбиелеудегі бай тәжірибесінен түйіндеген қағидасы. Әрбір ырым сөздің негізінде қоршаған ортаға, табиғатқа, тіршілікке, адамгершілікке, көргенділікке қажетті қасиеттерді уағыздап, жаман іс- әрекеттен, жат пиғылдан безіндіретін түйіндер жатыр. Халқымызда сапарға шығу, жол туралы да көптеген ырым, тыйымдар бар. -	Қазақта сейсенбі күні алыс сапарға аттанбайды, үлкен іс бастамайды. Себебі, бұл ауыр күн болып есептеледі. Бас зеңіп тұрады деп ырымдалады. -	Қазақ жолаушылап жолға шығар алдында үйіндегі кішкене балаға аяғыңды көтерші дейді. Егер бала оң аяғын көтерсе, жол болады екен деп қуанады.Сол аяғын көтерсе, жол теріс деп жолға шықпайды. -	Алыс сапарға шыққанда жолға сары май, тұз алып шықпайды. Оның мәнісі –жолым сарғайтып, зарықтырмасын, тұздай ащы азап тартпайын деген ниетті бейнелегені. -	Жол үстінде келе жатқан жолаушыдан: «Қайда барасың?» – деп сұрамайды. Қайта «Жол болсын!» деп, ақ жол тілейді. Себебі, жолаушы барар бағытын құпия ұстайды. Қаскөй біреулер біліп қалып, соңыма түседі, жолымды ториды, сайтан соңымнан ереді деп, жаман ырымға балайды.
Сапардағы жолаушылар жапан далаға түнесе, атының шылбырын сүйретіп қояды. Шылбыры сүйретіліп журген атқа қасқыр шаппайды. Өйткені, қасқырдың ала жіп аттамайтын серті бар.
Қазақтың халық күнтізбесі
Қазақ қауымы негізгі планеталардың жағдайын жақсы білген. Олар жайында өлең- жыр, сан алуан аңыздар шығарған. Қазақтардың жұлдыздарға қойған аттары да өздерінің малшылық өмірінен алынған. Қазақтар жұлдызды аспан картасын Темірқазықтан бастайды. Темірқазық-қазақтардың түнде жол жүрген беталысын бағдарлайтын компасы істейтін іспеттес. Себебі ол тапжылмай бір жерде тұрады. Оның маңындағы екі жұлдыз «Ақбозат»,
«Көкбозат» деп аталады. Қыста кешкі Шолпан (Санжұлдыз) туған кезде қойды қораға әкеледі. «Меркурийді» қазақтар; «Таң Шолпаны» деп, кейде «Кіші Шолпан» деп атаған. Юпитерді «Есек қырған», Марсты «Қызыл жұлдыз», Близнецті «Қос Жұлдыз», Сириусты «Сүмбіле» деп атаған және бұлардың жай- күйін, орнын, қозғалысын жақсы білген. Жетіқарақшы – қазақтардың бәріне таныс шоқжұлдыз. Ол – шөміш фигурасын құрастыратын жеті жарық жұлдыз тобы. «Жетіқарақшыны таныған жеті қараңғы түнде адаспас» дейді қазақтар.
Үркер (Плеяды) жұлдызының қазақтар үшін әрі астрономиялық, әрі метеорологиялық мәні бар. «Үркер» деп аталатын (орысша Плеяда) бір топ шоқжұлдызға қарап отырған қазақтар ауа райының құбылуын, әр бөлігін ажырата білген. Халықтың көпшілігі Үркердің 6 жұлдызын, көзі өткір адамдар 9 жұлдызын көреді. Іңір қараңғысындағы орнына қарай айтсақ, Үркер күздің басында (қыркүйек-сентябрь айында) шығыстан, қыстың басында (желтоқсанда-декабрьде) төбеден, көктемнің басында (Наурыз-мартта) батыстан көрінеді, ал жаздың басында (маусым-июньде) мүлде көрінбейді. Халық оны «Үркердің жерге түсуі» дейді. 40 күн ішінде Үркердің осы көрінбейтін кезіне сәйкес келеді. Қазақ есепшілері Үркердің тууы мен батуын ұдайы қадағалап, бақылап отырған.
Заң – қоғамның тірегі
Жеті жарғы – Тәуке хан (1678 – 1718) тұсында қабылданған қазақ халқының дәстүрлі әдеп-ғұрып заңдарының жинағы. 17-ғасырда қазақ хандығының ыдырау қаупінің тууына байланысты Тәуке хан елдің ауызбірлігін арттыратын шаралар қарастырып, хандық билікті нығайтуға күш салды. Қазақ қоғамының дамуы мықты билік пен бірлікті қамтамасыз ете алатын жаңа  заңдар жүйесін қажет етті. Осы ретте Тәуке хан бұрыннан қалыптасқан  дәстүрлі әдеп-ғұрып заңдары мен өзінен бұрынғы хандардың тұсында қабылданған “Қасым ханның қасқа жолы” мен “Есім ханның ескі жолын” одан әрі жетілдіру арқылы жаңа заң жүйесін жасауға тырысты. Үш жүздің игі жақсылары мен билерін жинап, оның ішінде атақты Төле би, Қазыбек би, Әйтеке билер бар, Күлтөбенің басында “Тәуке ханның Жеті жарғысы” деген атауға ие болған заңдар жиынтығын қабылдады.
Жеті жарғыға сүйенген қазақ билері ел ішіндегі дау-жанжалдар мен  саяси маңызы бар мәселелерді тиімді шеше алды. Жаңа заң жүйесі қазақ халқының өмірлік мәселелерін барлық жағынан қамтыды, соның нәтижесінде Тәуке ханның билік еткен тұсы Қазақ хандығының барынша күшейіп, дәуірлеген кезі болды. Жеті жарғыдан кейін арнайы атаулы заң жүйесі жасалмағандықтан және Жеті жарғының өзі талап, тілекті қанағаттандырарлық деңгейде болғандықтан, оның көптеген жол-жобалары мен қағидалары 20- ғасырдың басына дейін қолданылып келді. Онда жер дауы, отбасы және неке заңы, қылмыс пен құн дауына, ұрлық-қарлық, тонаушылыққа және куәлік ету мен ант беру рәсімдеріне орай қалыптасып, тұжырымдалған қазақтың ұлттық әдеп-ғұрып заңдары көрініс тапқан. «Жарғы» сөзі қазақша әділдік, шешім деген ұғымды білдірген. Түпкі мәні жарудан, нәрсенің салмағын бір жағына аудармай, дәл де әділ айырудан шыққан. Дауды әділ, тура шешкен билерді халық: «Қара қылды қақ жарған» деп мадақтайды. Ол заманда бас кетсе де әділ сөйлеген.
Тәуелсіз Қазақстанның айбынды мейрамы 1991 жылы 1 желтоқсанда өткен ең алғашқы бүкілхалықтық сайлауда 98,7% дауыспен Н. Ә. Назарбаев сайланды. Ол Қазақстан Үкіметін басқарғанда 44 жаста болды. Осылайша оның саяси өмірбаяны басталады. 1991 жылы 1 желтоқсанда республика жұртшылығы тұңғыш рет Нұрсұлтан Әбішұлы Назарбаевты Республикамыздың Президенті етіп сайланды. Елбасы үлкен саясаткер болуымен қатар жан - жақты дамыған тұлға.
Н. Назарбаев – бәрінен бұрын өз міндетін, өз тағайындалуын терең сезінетін, үлесіне тиген міндетті жауапты әрі қажырлықпен атқаратын адам. Ол әр қадамын шын мәнісінде өте мұқият есептейді: ол үшін саясатшы болу -  бойға біткен дарынмен қатар күн сайынғы аса ауыр жұмыс және өмір дағдысы. Жасыратыны жоқ, бүгінде қазақты дүние жүзі таныды. Оның кең байтақ даласын, қазынасы мол жерін, дархан жатқан бейбіт елін дүниенің төрт бұрышы біледі. Кезінде назардан тыс жатқан, материктің ортасындағы Орталық Азиядағы қазақ елі де сыртқы саясатта өз орнын айқындап, төрткүл дүниемен айналасы аз ғана уақыт ішінде байланыс орнатты. Ал ел өміріндегі осындай маңызды тарихи кезеңдерде мемлекет басшысы Н. Назарбаевтың қосқан үлесінің орасан зор.
Біздің президентіміз – Нұрсұлтан Әбішұлы Назарбаев Мемлекет басқару ісі – машақатты да, мәртебелі міндет. Басшы басқарған ел – ең бай мемлекет, халқы ең бақытты халық. Тәуелсіздігімізді алғаннан соң халықтың басын біріктіріп Н. Ә. Назарбаев тұңғыш елбасы болды. Елбасының бастауымен Отанымызды әлемге танылды. Елім елдігін көрсетті, ерлігін танытты. Қазақ халқы егемендігін алып, Тәуелсіздікке қол жеткізгенде өз алдымызға ел бола алатынымызға күманданған жандар болған екен. Бірақ ар-намысты ту еткен ағаларымыздың	аянбай	еңбек	етуі	осы	нұрлы	күндерге	жеткізді.
Жастар және бұқаралық ақпарат құралдары
Тілші: БАҚ арқылы бүгінгі буынды тәрбиелеудің маңызы мен мәні қандай?
Ғалым: Бүгінде медиа адамзат өмірінің маңызды бір бөлігіне айналды. Зерттеушілер, жетпіс бес жыл өмір сүрген «өркениетті адамның» елу жылы белсенді әрекет ету арқылы өтетін көрінеді. Оның тура тоғыз жылын теледидар көруге жұмсайды екен. Орташа есеппен қазіргі оқушылар күніне алты сағат уақытын медиамен байланысқа арнайды. Жалпы, ХХІ ғасырда кез келген ұлттың барлық салада, әрине, білім саласын есепке алғанда, медиасыз әлеуметтік-мәдени тұрғыдан қарқынды дамуы да мүмкін емес. Медиабілім – бұқаралық коммуникация құралдарын меңгеруге үйретуді көздейтін педагогикадағы жаңа бағыт.
Тілші: Жаһандану жағдайы демекші, қазір жеткіншектерді теледидар алдынан ажырату қиын. Тіпті, балаларды теледидар тәрбиелеуге көшкен тәрізді…
Ғалым: Ол рас. Америкалық психолог А.Моридің зерттеуіне сүйенсек, теледидардың алдында ұзақ отыру адамның ерік-жігерін әлсірете түседі. Көгілдір экранға ұзақ телміру көз жанары арқылы миды «арбап тастайды» екен. Зерттеулер нәтижесінде күні бойы әке-шешесімен емес, теледидардағы ертегі кейіпкерлерімен «сөйлесетін» бала олардың жалған екендігін біліп тұрса да мойындағысы келмейді.
Тілші: Медиабілімнің жаңа бағыт. Жалпы, медиабілім беру саласы бастауын қай елдерден алады?
Ғалым: Жаңа бағыт ХХ ғасырдың 60-жылдарында Ұлыбритания, Франция, АҚШ, Австралия, Канада және әлемнің тағы басқа да алдыңғы қатарлы елдерінде пайда болды. Медиабілімнің басты мақсаты жас ұрпақты медиамәдениет әлеміне бейімделуге, БАҚ тілін игеруге, медиамәтіндерді талдай білуге көмек көрсету болып табылады. Медиабілім – бұқаралық коммуникация заңдылықтарын зерттейтін педагогиканың жаңа бір саласы. Жоғарыда аталған елдерде медиабілім міндетті пән ретінде мектептерде оқытылады. Мәселен, 1987 жылы Канаданың Онтарио провинциясының орта білім беретін мектептеріндегі 7-12 сыныптарда «Медиабілім» пән ретінде оқытыла бастады. Ал Австралияда «Медиабілім» ХХ ғасырдың 90-жылдарынан бастап міндетті пән ретінде енгізілді. Ресей мен Украинада да өткен ғасырдың 80-жылдарынан бастап медиабілім бойынша сабақтар факультативтер, үйірмелер түрінде немесе оның элементтері жекелеген пәндерді оқыту барысында (әдебиет, химия және т.б.) қолданылып келеді.
Тілші: Қазір жастар газет оқымайды, кітап оқымайды деп жүрміз, бұл жайында сіз не айтар едіңіз?
Ғалым: Рас, қазір көпшілік басылымдардағы мақалаларды, телеарналардағы хабарларды жиі сын тезіне алады. Студенттеріме: «Қандай отандық бағдарламаларды білесің?», «Қазақстанда қандай газеттер бар?»,
«Балаларға арналған, педагогтерге арналған қандай басылымдар бар?» деген сауалдар қою арқылы сабағымды бастаймын. Көпшілігінің жауаптары «түк жоққа» саяды, көңілдерінің толмайтындықтарын білдіреді. Курс соңына қарай студенттердің отандық БАҚ-қа деген көзқарастары жақсы жағына өзгергенін, еліміздің ақпарат кеңістігінен жан-жақты хабардар болғандығын, медиадағы берілген әрбір оқиғаға өзіндік пікірі қалыптасқандығын аңғарамын.
Тілші: Шындығында, бұқаралық ақпарат құралдары болашақ ұрпақты тәрбиелеуде біздің ойымыздан шығып жүр ме?
Ғалым: Әрине! Мысалы, қазіргі кезде балаларға арналған «Балапан», сондай-ақ дүниетаным көкжиегін кеңейтуге бағытталған «Білім және мәдениет» телеарналары бар. «Балапан» телеарнасының балдырғандардың ұғымын арттыруға арналған бағдарламаларын, қазақ тілін, тарихын жіті насихаттайды. Жаңадан ашылған телеарна көрермендердің, әсіресе, балалардың көңілінен шығатын қызықты дүниелерді ұсынуға талпыныс жасап келеді. Ал «Білім және мәдениет» телеарнасын менің әріптестерім де, студенттерім де үзбей тамашалайды. Арнада ғылыми, білім-тәрбиелік маңызы бар туындылар көрсетіліп жүр.
Тілші: Сұхбатыңызға рақмет, шығармашылық табыс тілеймін. Ғалым: Рақмет!
ЭКСПО-2017 – Қазақстан белесі
EXPO-2017 халықаралық мамандандырылған көрмесін Астанада өткізу – Қазақстанның негізгі ірі жобаларының бірі. 2011 жылғы 10 маусымда Париждегі Халықаралық көрмелер бюросының (ХКБ) Бас хатшысы Винсенте Гонсалес Лоссерталеске ресми түрде Қазақстан Республикасының өтінімі тапсырылды. Сол сәттен бастап біздің республикамыз Астанада ЕХРО-2017 көрмесін өткізу құқығы үшін сайлау қарсаңы науқанына ресми түрде кірісті. 2012 жылғы 22 қарашада ХКБ-ге мүше 161 елдің өкілдерінің жасырын дауыс беру барысында Астана жеңіске жетіп, EXPO-2017 халықаралық мамандандырылған көрмесі өтетін орын ретінде таңдалды. Астананың өтінімін 103 ел қолдады. ЕХРО-2017 ТМД елдерінде өтетін алғашқы көрме болмақ. Астанадағы бүкіләлемдік көрме 3 айға дейін жалғасатын болады. Оған әлемнің 100-ге жуық елі және 10 халықаралық ұйым қатыса алады. Көрмеге 2 миллионнан астам адам қатысады деп күтіліп отыр.
ЕХРО-2017 көрмесінің «Болашақтың энергиясы» тақырыбы ең үздік әлемдік энергия сақтау технологиясын, бүгінде бар баламалы энергия көздерін пайдалануда жаңа әзірлемелер мен технологияны пайдалануға мүмкіндік береді. Мұндай ауқымды іс-шараны өткізу ісіне, соның ішінде көрмелер объектілері құрылысы мен инфрақұрылымына шағын және орта бизнес атсалысатын болады. ЕХРО көрмесін өткізу кезінде Қазақстанның астанасы әлемнің түкпір-түкпірінен келген түрлі мәдениеттердің үндесетін орнына айналмақ. Көрменің аумағында күн сайын концерттер, шоу, ұлттық күндер және өзге де ойын-сауық іс-шаралары өтетін болады. 2014 жылғы сәуірде Президенті Назарбаев Университетіне таяу орын тепкен ЕХРО-2017 көрме кешені құрылысын бастап берді. Кешен құрамында 4 мың пәтер, жаңа мейманхана, Конгресс-холл және университеттен орталыққа дейін ұласатын жабық қала салынады. Көрме аймағында ұлттық павильон, тақырыптық және корпоративтік павильондар, ойын-сауық және қызмет көрсету нысандары орналасады. Көрме кешенінің жалпы ауданы – 174 гектар. Көрме кешенінің ғимараттары халықаралық BREEM эко-стандарттары арқылы бағаланып, арнайы куәліктер беріледі. Көрме өткеннен кейін ЕХРО-2017 базасында ерекше мәртебеге ие «Астана» қаржы орталығы құрылатын болады.
Қазақстан 1997 жылдан бастап Халықаралық көрмелер бюросына мүше ел болып саналады және ЕХРО көрмелеріне 2005 жылдан бастап қатысып келеді.
Биотехнология жаңалықтары
Биотехнология – ХХІ ғасырда дамып келе жатқан ғылым саласының бірі болып табылады. Еліміз экономиканы индустрияландыру ғана емес, ақыл-ойға жүгінетін инновациялық дамуды да қолға алуда, содан бері көптеген жұмыстар атқарылып, биотехнология өндірісі Қазақстанда қарқынды дамып келеді. Бірақ бұл үшін тиісінше қаржыландыру, қазіргі заманға сай құрал- жабдықтар және ең бастысы, күшті ғылыми әлеумет керек.
Биотехнологияның дамуы Қазақстанның бәсекеге қабілетті 50 елдің қатарына енуіне көмектесетіні сөзсіз. Ол емделудің тиімдірек жолдарын ұсынуға, сапалы тағаммен қамтамасыз етуге, жанармайдың қазба көздеріне тәуелділікті төмендетуге мүмкіндік береді.
Біріккен Ұлттар Ұйымының ұйғарымы бойынша ХХІ ғасырда биотехнология адамзаттың барлық қызмет саласында дамуын, соның ішінде азық түлік пен медициналық препараттар өндіріруде, ауыл шаруашылығында, экология және энергетика салаларында дамуын қамтамасыз ететін болады. Биотехнологияның экономикадағы айрықша тиімділігін ескере отырып, алдыңғы қатарлы елдерде мемлекет және жеке капиталдар қаржыландыратын, ұлттық және халықаралық биотехнологиялық бағдарламалар жұмыс атқаруда. Сонымен, әлемдегі биотехнологиялық өндіріс нарығының жыл сайынғы өсімі 7%-ды құрайды. Қазіргі әлемдік биоиндустрия айналымының жартысынан көбі АҚШ-тың үлесіне тиеді.
Биотехнологияны дамыту Қазақстан үшін де өте маңызды. Елімізде ауыл шаруашылығы өндірісінде 2,4 млн.адам , тамақ өнеркәсібінде 1,2млн.адам жұмыс істейді. Адамдардың сырқаттану деңгейі артып, жүрек тамыр, қатерлі ісік және т.б. аурулар кең тараған. Көптеген өнеркәсіп аймақтарында экологиялық жағдай өте асқынып кеткен. Сондықтан, биотехнологияның дамуы болашақ жас дәрігерлер үшін өте маңызды.
Қазіргі таңда халық санының күрт өсуіне байланысты туындаған азық- түлік тапшылығы, энергия көздерінің және табиғи байлықтардың азаюы, адамдар арасындағы әртүрлі аурулардың көбеюі, қоршаған ортаның ластануы осындай заман ағымынан туындаған өзекті мәселелердің бірталайын, қазіргі кездің өзінде биотехнология ғылымы ұсынған әдістер арқылы шешу мүмкін болып отыр.
Биотехнологияның қарқынды түрде дамуы азық-түліктердің жаңа түрлерін, әртүрлі ауруларға қарсы медициналық дәрі-дәрмектер, альтернативті энергия көздерін алу, ауыл шаруашылығында өсімдіктердің зиянкестерімен күресу мен жаңа сұрыптарын шығару, мал өнімдерін арттыру және экологиялық апат салдарымен тиімді күресу әдістеріне қол жеткізуіне мүмкіндік тудырады. Мысалы, медицина саласының өзінде жаңа технологиялар, әртүрлі вакциналар, рекомбинантты ДНҚ өнімдері болып табылатын медициналық дәрі-дәрмектерін, атап айтқанда ДНҚ-сынамаларын зерттеу, ДНҚ-дарының белгілі ретпен орналасуын білу арқылы, гендік деңгейде кездесетін мутацияларды анықтауға болады.
Болашақ энергия көздері
«Адамдардың табиғатсыз күні жоқ, мұны айтуға табиғаттың тілі жоқ» – демекші өткен ғасырда ғылыми техникалық прогресстің арқасында адамзат біраз табыстарға қол жетті. Табиғаттан алатынынымыз көп, беретініміз аз болды.
Қазіргі мемлекеттерде энергия тапшылығы байқалуда. Бұрыннан пайдаланып келе жатқан көмір, мұнай, табиғи газ сынды энергия көздерінің сарқылуы немесе қорының азаюы, қоршаған ортаға тигізетін зиянды әсерінің күн санап артуы адамдарды бей-жәй қалдырмады.
Бүкіл әлем Энергия тапшылығынан құтылып, қоршаған ортаны ластамайтын альтернативті энергия көздеріне қол жеткізуге кірісіп кетті. Бүгінгі таңда әлемнің ғалымдары энергияның жаңа көзін жыл өткен сайын іздестіріп келуде. Сарқылмайтын дүние жоқ. Уран да сарқылатын отынға жатады.
Атом энергетикасының келешегіне қауіп төніп, көптеген елдер баламалы қуат көздері туралы ойлана бастады. Әрине, көгілдір отын және көмірмен жұмыс істейтін стансаларда өндірілетін қуат арзан, бірақ олардың қоры шектеулі. Сондықтан күн батареялары мен жел стансаларының қымбаттығына қарамастан, энергия өндіру бағытында жаңғыртылатын қуат көздерін құру бүгінгі және болашақ үшін өте маңызды.
Елімізде күн сәулесі болашақтың сарқылмас энергиясы бола алады. Мысалы күн энергиясын пайдалануға толық мүмкіндігіміз бар. Оңтүстік облыстарда бір жылдың ішінде 180-250 рет күн ашық болып, орташа температура 370С құрайды. Бұл дегеніңіз біз үшін, ең тұрақты, ең арзан, таусылмайтын энергия көзі күн сәулесінің энергиясы болмақ деген сөз. Күн сәулелерін шоғырландырып, оларды кремний батериясына бағыттау жарық сәулесін өзгертіп, электр энергиясына айналдырады. 90-жылдардың басынан бастап энергетикалық және экологиялық проблемалардың өсуіне байланысты экономикалық жағынан дамыған мемлекеттердің үкіметтері күн энергиясын дамытуға елеулі қаржы сала бастады.
Көптеген сарапшылар 2010-2020 жылдары көмірсутегі шикізатын ұсынудың төмендеуі байқалатынын болжайды. Осының салдарынан 2025 жылға қарай әлемдік энергетикалық теңгерімдегі энергияның жаңғыртылатын көздерінің үлесі қазіргі 5% -дан 10 %-ға дейін, ал 2050 жылға қарай 50%-ға дейін өседі, 2010 жылға қарай ЕО елдерінде бұл үлес 12%-ға дейін , ал жалпы электр энергиясы өндірісінде 22% -ға дейін ұлғаяды деп санайды.
Күн үлкен энергия қорына ие, жылына жер бетіне түсетін күн энергиясы 7,5*1017кВт/сағ. Күн энергиясының маңызды артықшылықтарының бірі қоршаған ортаға қауіпсіздігі және арнайы жеткізу құралдарының қажет еместігі болып табылады.
Алаш қайраткерлері
«Алаш идеясы» – қазақтың мемлекеттік, елдің ұлттық идеясы. Өйткені Алаш – халқымызды бесігінде тербетіп, есейіп ат жалын тартып мінгенде бойына күш-қуат және сенім берген ұлттық идея.
Алаш – ұлттың өзін бөлінбес тұтас жер, яғни территория ретінде сезінуі.
Алаш – ұлттың аспан асты, жер үстінде өз орны бар ел ретінде өз еншісі мен үлесін анықтау харакеті. Зиялылардың Алаш атауын таңдауы да жайдан- жай емес еді. Алаш жаңа елдігіміздің, байырғы аймағымыздың рәмізі еді. ХХ ғасырда қазақтың азаматтық тарихында ең ұлы идея қайсы десек, ол – Алаш идеясы деп жауап беруге болады. Бүгінгі тәуелсіздігіміздің негізі де осы идеяда жатыр. Алаш идеясы үшін күрескен кезең – 1907 жылдан 1930 жылға дейінгі 30 жылдай  уақытты  ғана  қамтыған.  Аз  болса  да   ғасырға   тең   уақыт. Алаштың серкелері – Әлихан Бөкейханов, Мұстафа Шоқай, Ахмет Бай- тұрсынұлы, Халел Досмұхамедұлы, Міржақып Дулатұлы, Халел Ғаббасұлы, Мұхамеджан Тынышбайұлы.
Қазақ тарихында Алаш арыстарының орны ерекше. Олар Ең алдымен, қазақтың өз атамекеніне ие болуын мақсат етті. Сол жолда күресті. Сонымен қатар елге демократия, білім-білік алып келу үдерісінің бастауында тұрғандар да – солар болды. Алаш зиялылары – елшілдік пен Отанға адал қызмет етудің рәмізі. Олар – барды көбейтуші, үзілгенді жалғастырушы, жоқты жасаушы.
Қазақ халқының үздік білім алған, кең ойлы патриот саңлақтарының пай- да болуымен тұңғыш ұлттық Алаш үкіметі құрылып, қазақтың саяси идеясының негізі қаланды. Алаш қозғалысының лидерлері халықтың өзіндік санасын жоғары көтеріп, ұлттық бостандық идеясын ұсынды, қазақ халқының ұлттық мүддесін қорғау бойынша бірізді бағыт ұстанды. Алаш жетекшілерінің ұлт-азаттық ұрандары сол дәуірдің оқыған талапты, талантты жастарын баурап алды. Туған халқының халін сезіп, біліп өскен өрелі жас буын өкілдері ұлт- азаттық қозғалысы қайраткерлерінің идеяларын қолдап, солармен бірге қимыл жасады.
Демография
Демография (грекше демос – халық) – халықтың құрылымын, құрамын, динамикасы мен көбеюін (туу, өлім, өмірінің ұзақтығы) қоғамдық-тарихи тұрғыдан зерттейтін ғылым. Соңғы жылдары демографияның жаңа бағыттары экологиялық демография немесе демографиялық процестердің адамның мекен ету ортасына байланысын зерттейтін бағыты қалыптасып келеді.
Қазіргі адамзаттың саны 6 млрд. адамға жақын. Табиғаттағы жануарлардың түрлерінің саны ортаның сыйымдылығымен шектеледі. Әдетте, ұсақ жануарлардың түрлерінің саны ірі жануарлармен салыстырғанда көп болады. Сүтқоректілердің түрлері үшін даралардың саны мен дене массасының арасында теріс корреляция байқалады. Дене салмағы 10 –100 кг-ға дейінгі деңгей үшін (бұл деңгейге адам да кіреді) түрдің санының максималды шамасы 107-101 аралығында болады. Адамның ең жақын туыстарының (адамтәріздес маймылдар) түрлерінің қазіргі кездегі саны–соңғы санға жақын. Эксперттердің болжамдары бойынша Жерде 1 млн. жыл бұрын өмір сүрген адам популяцияларының жалпы саны (Nomo erectus) 100 мың болған, Ноmо sаріеns пайда болуына қарай шамамен 500 мың; 30-20 мың жыл бұрын шамамен 5 млн. Біз жататын түрдің қалыпты саны 500 мыңға жуық болуы керек. Қазіргі кезде одан 10 мың есе артып отыр. Демографиялық мәселелер мен қоршаған ортаның жағдайы
Қазіргі кездегі демографиялық және экологиялық жағдайда қоршаған ортаға тек бай (өнеркәсібі дамыған) елдер ғана емес, сонымен қатар кедей (аграрлық) елдер де теріс әсер етеді. Өнеркәсібі жоғары дамыған, бай елдердің қоршаған ортаға әсері олардың табиғатты тікелей бұзуымен емес, техногенді ластануға байланысты. Дүние жүзінің халқының 20-25%-ын құрайтын бұл елдердің халқы қоршаған ортаға ластанулардың 80%-ын шығарады. Бұл жағдайда қоршаған ортаны бұзатын фактор халықтың саны емес, өндіріс пен онымен бірге жүретін байлық болып табылады.
Роботтар мен киборгтар
Техникалық прогресс деңгейі компьютерлерлердің есептеу қуаты тәрізді геометриялық прогрессия бойынша өсіп жатыр. Демек, алдағы уақытта өткеннен қарағанда технологиялық жетістіктер қатары әлдеқайда көбейе түспек. Технология саласында серпінді жобалардың қандай болатынын алдын- ала дөп басып айту қиын. Алайда әлемдегі зерттеу орталықтарының болжамдарына қарап бізді не күтіп тұрғанын шамалап болса да айтуға болады.
Сонымен алдағы он жылда әлемді өзгертетін он технологиялық трендпен таныс болыңыз! Солардың бірі роботтар мен киборгтар.
Роботтар мен виртуалды аватарлар қиял ғажайып әлемінен шынайы өмірімізге еніп, жұмыс күшіне айналады. Қазіргі кезде жанданған кейіпкерлер дауысты ажыратып, мәтіндермен сөйлей алатын деңгейге жетті және олар алдыңғы болған кездесулерді есінде сақтай алады. 2005 жылы IBM адам миын аппараттық және программалық құралдар арқылы қайта құрастыруға бағытталған Blue Brain Project жобасын бастады. 2020 жылға қарай роботтардың күші адамның күшінен асып түседі. 2025 жылға қарай роботтар саны дамыған елдердегі адамдар санынан көп болады, ал 2035 жылға таман жұмыстың барлығын роботтар істейтін болады
Адамзат баласы өзінің ДНК құрылысын өзгертуге шамасы келетін кезге таяды. Медициналық технологиялар жаңа деңгейге көтерілген кезде адамдарда өзін өзі жетілдіру мүмкіндігі пайда болады. Әзірге, жаңа технологиялардың зақымданған ұлпаларды қалпына келтіріп немесе жарақатты емдеуге шамасы келеді. Бірақ түбінде адамдар өздерін жетілдіруге ден қоя бастайды.
Сыртқы тұрпатын жетілдіруге құнығатыны соншалықты адамдар киборгқа айналғанын өздері сезбей де қалуы мүмкін. Американдық футуролог Рэй Курцвейл бұл құбылысты технологиялық сингулярлық нүкте деп атайды. Бұл ұғым адам мен машинаның бірігіп, жаңа түрге айналуын білдіреді. Ол 2054 жылы пайда болады.
Қазақстандағы туризм мен экотуризм
Қазіргі таңда экологиялық туризм экономиканың дамуына ықпал ететін келешегі бар сала болып табылады. 2005 жылы Қазақстандық Туристік Ассоциация (ҚТА) мен IPK компаниясының эксперттерімен жүргізілген Қазақстандағы туристік нарықтың анализі бойынша Қазақстан келешекте қозғалмаған табиғаты мен қорықтар, ұлттық парктердің алуан түрлі үлкен потенциалына ие, сонымен қоса мәдени мұрасына да бай.
Германия, Ұлыбритания, Франция, Оңтүстік Корея мен Жапон елдерінде жүргізген зерттеу мен сауалнамалар бойынша, шетелдік азаматтар арасында Қазақстандық экологиялық турларына жоғары қызығушылық білдіргенін анықтаған. Еліміз шет елдер тәжірибесінде туризм бағыттарын дамыту жолдарын іздейді , себебі ол елдер бұл салада бірнеше саты жоғарыда.. Қазақстандағы экотуризм енді дамып жатыр, бірақ сонда да оң септігін сезуге болады. Қазақстанды туристік гауһар таспен салыстыруға болады, себебі әлемдік бәсекелестікке сәйкес келетіндей тамаша туристік мүмкіндіктері өз сәтін асыға күтуде. Біздің елімізді 2020 жылға шейін алдынғы қатарлы туристік бағытқа айналдыру үшін 1 миллиард доллар қаражат жұмсалуы қажет деп тапты ғалымдар.
Зерттеулер нәтижесінде 14,2 миллион турист Европа мен Азия тұрғындары Қазақстанға туристік нысан ретінде үлкен қызығушылық танытты. 2008 жылдың қорытындысы бойынша туризм мақсатымен Қазақстанға келген туристер саны: 618 732 адам, ішкі туризм -183 973 адам, ал 2009 жылдың жартысындағы қорытынды – 127 414 және 355 488 адам. Келу мен ішкі туризмнің дамуы – ҚР үкіметінің ең басымды жобаларының бірі, себебі туризм мен саяхат экспортты алға жүргізуші секторлардың бірі. Келген қонақтар міндетті түрде ел экономикасына септігін тигізетін шет ел валютасын елге кіргізеді. Мәліметтерге қарасақ, шығу туризмі 2013 жылды кейінгі жылдармен салыстырғанда көрсеткіш 58% -ға өскен, сонда адам саны 1322,5 мың.
Қорытынды
Қазақстандағы өзгерістер заманауи ақпараттық және педагогикалық технологиялар негізінде жобалау және білім берудің жаңа мазмұны моделі процесін егізуді міндеттейді. Бүгінгі күні бәсекеге қабілетті және білімді, шығармашыл ойлай алатын, дүниетанымдық мәдениеті дамыған , сонымен қатар өзіндік ерекшелігін, бірегейлігін ғылым мен өнердегі дарындылығын сақтаған тұлға қалыптастыруға жағдай жасауға басымдық беріледі.
Мәтіндер жинағы орта білім алушылардың сөйлесім іс-әрекеті түрлері бойынша қазақ, орыс, ағылшын тілдерінде дағдыларын қалыптастыру үшін үш тіл негізінде оқушылардың тілдік және сөйлесім біліктіліктерін жазылым, оқылым, тыңдалым және айтылым бойынша тақырыптар шынайы өмірлік жағдайға барынша бейімделген және бастауыш, негізгі, жалпы білім беретін оқу бағдарламаларында көрсетілген пәндер бойынша үш тілді білім алуға жүйелі дайындайды. Коммуникативті - бағытталған тілді оқытудың ең маңызды сипаттамасы мәтінді қолданудың дидактикалық бірлігі болып табылады.
Мәтінмен жұмыс жасау оқушылардың келесі метапәндік біліктіліктерін дамытуға мүмкіндік береді: мәтінді оқып түсіну, қажетті ақпаратты ала білу, мәтін мазмұнына өз көзқарасы бойынша талдау жасау, құрылымы, стилистикалық жабдықтар, мәтінді мазмұндау және редакциялау, мәтін негізінде өз бетінше сөйлеу пікірін құрастыру.
Мәтін жинағы Тілді үйренудің еуропалық жүйесі құзіреттілігі негізіне сәйкес құрастырылған (CEFR). Мәтіндер бастауыш, негізгі орта, және жоғары мектеп оқу бағдарламаларына сәйкес келеді, жаратылыстану-математикалық бағыттағы пәндерді ағылшын тілінде оқытуға мүмкіндік береді.
Жинақ сөйлесім-коммуникативтік дағдыларына қолдану үшін тілдік пәндер мұғалімдеріне бағытталған. -	оқушылардың фонематикалық есту және шынайы өмір жағдайында өзге тілді қабылдау дағдыларын дамыту ; -	халықаралық ақпараттық кеңістік жағдайында жазу дағдыларын дамыту; -	сөздік қорын кеңейту; -	оқушылардың логикалық ойларын жеткізу дағдыларын дамыту ; -	оқушы тұлғасының интеллектуальдық-шығармашыл әлеуетін өзекті қылу , оның білім алуын белсенділендіру; -	тілді үйренуді одан әрі ынталандыруды қалыптастыру үшін орындалған жұмысқа өзіндік баға беру дағдысын дамыту; -	түрлі типтегі тапсырмалар арқылы оқушылардың сыни ойлауын дамыту. Мәтінмен	жұмыс	жасау	заманауи	сабақтың	міндетті	кезеңі	болып табылады. Әрине, мәтіннің мазұндық жағына, эмоциональдық қанықтығына, адамгершілік-этикалық	және	эстетикалық	мазмұнының	сай		болуына	, оқушылардың психологиялық ерекшеліктеріне үлкен мән беріледі. Сабақта мәтінмен жұмыс жасауда оқушылардың эмоциональдық және эстетикалық қабылдауын дамытумен байланыстырады.
Осылайша, оқытуды ұйымдастыруда мұғалімнің міндеті оқушының қабылдауы мен есте сақтауын ғана емес ойлануын да ескеруі қажет. Мұғалім оқу материалын беруде әдістемені тиімді іріктеу арқылы оқушыларға барынша тілді үйрену деңгейлеріне жетуге мүмкіндік жасауға көмектесуі қажет. .